ባሕር ዳር፡ ሐምሌ 23/2012 ዓ.ም (አብመድ) ባለፉት 24 ሰዓታት በአማራ ክልል ለ970
 ሰዎች የላቮራቶሪ ምርመራ ተደርጎ በአራት ሰዎች ላይ ቫይረሱ መገኘቱ ተረጋግጧል፤ ሁሉም 
ወንዶች መሆናቸውም ተመላክቷል፡፡ ይህንን ተከትሎም በክልሉ ቫይረሱ የተገኘባቸው 
ሰዎች ቁጥር 514 መድረሱን የክልሉ ጤና ቢሮ አስታውቋል፡፡ 
ዛሬ ቫይረሱ ከተገኘባቸው ሰዎች አንዱ ከደብረ ማርቆስ ሲሆኑ ከዚህ
 በፊት በቫይረሱ መያዙ በምርመራ ከተረጋገጠ ሰው 
ጋር ንክኪ ስለነበራቸው በለይቶ ማቆያ ነበሩ፡፡ 
ሁለተኛው ሰው ከባሕር ዳር ናቸው፤ እርሳቸውም ከዚህ በፊት
 ቫይረሱ እንዳለበት ከተረጋገጠ ሰው ጋር ንክኪ የነበራቸውና 
በጤና ተቋም ናሙና የተወሰደላቸው ናቸው፡፡ 
ሦስተኛው ሰው ደግሞ ከደቡብ ጎንደር ዞን እብናት 
ወረዳ ከአውቶቡስ መናኸሪያ በተወሰደ ናሙና ቫይረሱ ተገኝቶባቸዋል፡፡ 
አራተኛው ሰው የውጭ ሀገር ጉዞ ታሪክ ኖሯቸው 
በምዕራብ ጎንደር ዞን ለይቶ ማቆያ ክትትል ላይ የነበሩ ናቸው፡፡
ከስክሪን መራቅ ለሞት የመጋለጥ መጠንን እንደሚቀንስ አንድ ጥናት ጠቆመ 
በአንድ ቀን ከሁለት ሰዓታት በታች ቴሌቪዥን መመልከት
 ከተቃወሰ ጤና እንደሚጠብቅ አንድ ጥናት ጠቁሟል።
የቴሌቪዥንና መሰል ስክሪኖችን አብዝቶ ከመመልከት ጋር ግንኙነት ያላቸው ካንሰር እና 
የልብ ሕመሞች በየቀኑ ለሁለት ሰዓታት ብቻ ስክሪን 
በመመልከት ሊቀንሱ እንደሚችሉ ነው ጥናቱ የጠቆመው።
የግላስጎው ዩኒቨርሲቲ የሠራው ይህ ጥናት ዕድሜያቸው ከ37 እስከ 73 ያሉ 500 ሺህ 
ሰዎች የተሳተፉበት ሲሆን፣ በአውሮፓውያኑ ከ2006 እስከ 2018 ድረስ ቆይቷል።
የጥናቱ ውጤት እንደሚጠቁመው አዋቂዎች [ጎልማሳዎች] 
ከስክሪን ጋር ያላችውን ቁርኝት ሊቀንሱ ይገባል።
በጥናቱ ላይ የተሳተፉ ሁሉም ሰዎች በቀን ለሁለት ሰዓታት ብቻ ስክሪን ተመልክተው 
ቢሆን ኖሮ የሞት መጠን በ5.62 በመቶ ሊቀንስ ይችል ነበር። ከልብ በሽታ ጋር 
የተገናኙ ሞቶች ደግሞ በ7.97 ሊቀንሱ ይችል ነበር ይላል ጥናቱ።
ጥናቱ ያካተተው ቴሌቪዥን መመልከት ብቻ ሳይሆን በተንቀሳቃሽ ስልኮች ላይ 
ቪድዮዎችን መመልከትንም ይጨምራል ነው የተባለው።
ጥናቱን የመሩት የግላስጎው ዩኒቨርሲቲ የጤና ተቋም ባለሙያ ዶክተር ሃሚሽ ፎስተር እንደሚሉት 
አብዝቶ ቴሌቪዥን መመልከትም ሆነ ከስክሪን ጋር ተጣብቆ መዋል ለተቃወሰ ጤና ያጋልጣል።
“ጥናታችን እንደሚጠቁመው ቴሌቪዥን አዘውትሮ አለመመልከት 
ለከፋ የጤና ችግር የመጋለጥ ዕድላችንን ከመቀነሱም በላይ ሊያዘገየው ይችላል”
 ነው ያሉት ዶክተር ሃሚሽ፡፡ በዘርፉ ላይ ተጨማሪ ጥናት እንደሚያደርጉም ነው የጠቆሙት።
አልፎም አብዝቶ ቴሌቪዥን መመልከት ማለት ቁጭ ብሎ 
የተለያዩ ምግቦችን ማጋበስ ስለሆነ ሌላ የጤና ቀውስ ነው ይላሉ ባለሙያዎች።
ባለሙያዎቹ ቁጭ ብሎ ቴሌቪዥን ከመመልከት ይልቅ እንደ 
እርምጃ ያሉ ሌሎች ስፖርታዊ እንቅስቃሴዎችን ማዳበር ለጤናማ 
ሕይወት ጠቃሚ ነው ሲሉ ይመክራሉ ሲል ቢቢሲ ዘግቧል፡፡
ባሕር ዳር፡ ሐምሌ 20/2012 ዓ.ም (አብመድ) በአማራ ክልል በ24 ሰዓታት
ውስጥ በ796 ሰዎች ናሙና ላይ በተደረገ ምርመራ ሁለት ሰዎች የኮሮናቫይረስ
 ተገኝቶባቸዋል፡፡ ቫይረሱ የተገኘባቸው  አንድ የ25 ዓመት 
ወንድ እና አንዲት የ35 ዓመት ሴት ናቸው፡፡
ሁለቱም ሰዎች በሰሜን ሸዋ ዞን ምንጃር ሸንኮራ ወረዳ ሲሆኑ ከዚህ በፊት ቫይረሱ
 እንዳለባቸው ከተረጋገጠ ሰዎች ጋር ንክኪ የነበራቸው በመሆኑ በአረርቲ ለይቶ 
ማቆያ ውስጥ ክትትል ሲደረግላቸው የነበሩ ናቸው፡፡ 
ሁለቱም ግለሰቦች የውጭ ሀገር የጉዞ ታሪክ የላቸውም፡፡
በክልሉ ተጨማሪ ዘጠኝ ሰዎች ከቫይረሱ አገግመዋል፤ 
አራቱ ከመተማ፣ ሦስቱ ከደብረታቦር እና አንድ ከጎንደር ዩኒቨርሲቲ
 እንዲሁም አንድ ከሰቆጣ ናቸው ያገገሙት፡፡
ባሕር ዳር፡ ሐምሌ 23/2012 ዓ.ም (አብመድ) የደብረ ታቦር ዩኒቨርሲቲ ለጤና ሳይንስ
 ተማሪዎች ማስተማርያነትና ለታካሚዎች የሚያገለግሉ የተለያዩ ዘመናዊ የሕክምና መሣርያዎችን 
በ30 ሚሊዮን ብር ገዝቶ ለደብረ ታቦር ጠቅላላ ሆስፒታል አስረክቧል፡፡
የደብረ ታቦር ጠቅላላ ሆስፒታል በተለይ ከዚህ ቀደም ያልነበሩትን 
‘4D ከለር ዶፕለር አልትራሳወንድ’ን ጨምሮ የአጥንት ቀዶ-ጥገና ለማድረግ
 የሚያስችሉ መሣርያዎችን ማግኘቱ የተሻለ ሕክምና ለመስጠት ያስችለዋል።
 የደቡብ ጎንደር ዞን ዋና አስተዳዳሪ ቀለመወርቅ ምሕረቴ፣ የደብረ ታቦር ከተማ ምክትል ከንቲባ 
አበበ እምቢያለ፣ የደብረ ታቦር ሆስፒታል ዋና ሥራ አስኪያጅ ድንበሩ ባየልኝና ሌሎችም የሥራ 
ኃላፊዎች በተገኙበት የሕክምና መስጫ መሣርያዎች ርክክብ መደረጉን ዩኒቨርሲቲው አስታውቋል።
ባሕር ዳር፡ ሚያዝያ 21/2012 ዓ.ም (አብመድ) በሆስፒታሉ የተከሰተውን የደም እጥረት 
ለመቅረፍ የደብረ ታቦር ጠቅላላ ሆስፒታል ሠራተኞች እና የከተማው ማኅብረሰብ ደም እየለገሱ ነው።
ከኮሮና ቫይረስ ወረርሽኝ ጋር በተያያዘ በቋሚነት ደም ይለግሱ የነበሩት የዩኒቨርስቲና
የኮሌጅ ተማሪዎች ወደ ቤተሰቦቻቸው በመሄዳቸው በሆስፒታሉ ከፍተኛ የደም እጥረት አጋጥሟል።
የደብረ ታቦር ጠቅላላ ሆስፒታል ዋና ሥራ አስኪያጅ ድንበሩ ባየልኝ 
ለአብመድ እንደተናገሩት ባለፈው ሳምንት በደም እጥረት ብቻ 16 የሚሆኑ ሕሙማን 
ወደ ሌላ የጤና ተቋም ተልከዋል (ሪፈር ተጽፎላቸዋል)፡፡ 
ችግሩን ለመቅረፍም እርሳቸውን ጨምሮ 
በሆስፒታሉ የሚሠሩ 100 ባለሙያዎችና 
የሥራ ኃላፊዎች ደም እየለገሱ መሆናቸውን ተናግረዋል።
የደብረታቦር ደም ባንክ አገልግሎት ኃላፊ ደጃች መኮነን ቀደም
 ብሎ ደም በሚሰበሰብባቸው የትምህርት
ተቋማትና የስብሰባ ቦታዎች በኮሮና ቫይረስ ወረርሽኝ ምክንያት
 ደም መሰብሰብ ባለመቻሉ በጤና ተቋማት
እና በሆስፒታሎች የደም እጥረት ማጋጠሙን አንስተዋል። ችግሩን ለመቅረፍ በሆስፒታሉና 
በከተማው አደባባይ ላይ ደም እየተለገሰ መሆኑን የተናገሩት ኃላፊው በዛሬው ዕለት 
ብቻ ከ120 ዩኒት በላይ ደም ለመሰብሰብ መታቀዱን ገልፀዋል።
በደብረ ታቦር ጠቅላላ ሆስፒታል ባለሙያ ሆነው ደም ሲለግሱ ያገኘናቸው ትንቢተ ኢሳያስ 
ደም መለገስ ለለጋሹም በርካታ የጤና ጥቅሞች እንዳሉት ገልጸዋል፡፡ በወሊድ እና በአደጋ 
ምክንያት በደም እጥረት የሚከሰተውን ሞት ለመታደግ ደም መለገሳውንም ገልጸዋል።
የደቡብ ጎንደር ዞን ምክትል አስተዳዳሪ አቶ አወቀ ዘመነም ከኮሮና ቫይረስ ወረርሽኝ 
ስጋት ጋር በተያያዘ የተከሰተውን የደም እጥረት ለመቅረፍ ዛሬ ደም መለገሳቸውን ተናግረዋል።
‘‘ሰው ለሰው ሕይወቱን ይገብራል እንኳን ደም’’ ያሉት ምክትል አስተዳዳሪው ሁሉም 
ሰው ደም በመለገስ በደም እጥረት የሚሞቱ ሰዎችን ሕይወት መታደግ እንዲችልም ጥሪ አቅርበዋል።
ዛሬ የተጀመረውን የደም ልገሳ መርሀ ግብር በማጠናከር በዞኑ የተከሰተውን 
የደም እጥረት ችግር ለመፍታት እንደሚሠራም ነው አቶ አወቀ የተናገሩት።
ባሕር ዳር፡ ግንቦት 14/2012 ዓ.ም (አብመድ)
 ደብረ ታቦር ዩኒቨርሲቲ በደብረ ታቦር ከተማ 
አስተዳደር በዝቅተኛ ገቢ ለሚተዳደሩ የኅብረተሰብ ክፍሎች 
ምግብና የንፅህና መጠበቂያ ቁሳቁስ፣
ለዞኑ ጤና መምሪያ ደግሞ የሕክምና ቁሳቁስ ድጋፍ አድርጓል።
የዩኒቨርሲቲው ፕሬዝዳንት አነጋግረኝ ጋሻው (ዶክተር)
 ለአብመድ እንደገለጹት 500 ሊትር ዘይት፣
37 ኩንታል የተለያዩ የምግብ ዓይነቶች እንዲሁም 200 ሊትር ፈሳሽ ሳሙና ድጋፍ ተደርጓል፡፡
ድጋፉም በኮሮናቫይረስ ወረርሽኝ ምክንያት ለችግር ለተጋለጡ ሰዎች መሰጠቱን አስታውቀዋል፡፡
በሌላ በኩል ዩኒቨርሲቲው ለደቡብ ጎንደር ዞን ጤና መምሪያም የሕክምና ቁሳቁስ ድጋፍ ማድረጉን 
ፕሬዝዳንቱ ተናግረዋል። የሕክምና ባለሙያዎችን ደኅንነት 
ለመጠበቅ እንዲያስችሉ ታስቦ የተደረጉት የቁሳቁስ
ድጋፍ 2 ሚሊዮን የሚጠጋ ብር ወጭ እንደተደረገባቸው ዶክተር አነጋግረኝ ገልጸዋል፡፡
የደብረ ታቦር ከተማ አስተዳደር ምክትል ከንቲባ አበበ 
እምቢያለ ዩኒቨርሲቲው ለከተማው ማኅበረሰብ በርካታ 
ድጋፎችን እያደረገ መሆኑን በመግለጽ ለተደረገላቸው 
ድጋፍ አመሥግነዋል፡፡ በከተማ አስተዳደሩ በወረርሽኙ ምክንያት 
በባሰ ችግር ውስጥ የሚገኙ 1 ሺህ 310 ሰዎች በመለየት እንደ ችግር መጠናቸው ድጋፍ 
እየተደረገ መሆኑን ያስታወቁት ምክትል ከንቲባው የደብረ 
ታቦር ዩኒቨርሲቲም ለ200 ሰዎች ድጋፍ ማድረጉን ገልጸዋል፡፡
ደብረ ታቦር ዩኒቨርሲቲ በአማራ ክልል ምዕራብ ጎንደር ዞን ለመተማ ለይቶ ማቆያም
ዛሬ ግንቦት 14/2012 ዓ.ም የሕክምና ቁሳቁስ ድጋፍ እንደሚያደርግ አስታውቋል፡፡
ዩኒቨርሲቲው የኮሮና ቫይረስ ወረርሽኝን ለመከላከልና ለመቆጣጠር እስካሁን ከ12 
ሚሊዮን ብር በላይ በሆነ ወጪ ድጋፍ ማድረጉን ዶክተር አነጋግረኝ አስታውቀዋል፡፡
የኮሮናቫይረስ ወረርሽኝን ለመከላከል የግንዛቤ ፈጠራ ሥራ ከመሥራት ባለፈ
ለደቡብ ጎንደር ዞን “የኳራንታይን ማዕከል” በመሆን እያገለገለ መሆኑም ይታወቃል፡፡
የእንጅባራ ጠቅላላ ሆስፒታል ሥራ አስኪያጅ ሀብታሙ ምሕረት ደግሞ የዐይን ሞራ
 ግርዶሽ ለዐይነ ስውርነት የማጋለጥ ዕድሉ ሰፊ ነው፡፡ ኅብረተሰቡን በማስገንዘብና የሕክምና
አገልግሎቱን በማጠናከር ረገድ የተሰጠው ትኩረት አናሳ መሆኑንም ተናግረዋል፡፡
በሆስፒታሉ የተሟላ የዐይን ሕክምና አገልግሎት እየተሰጠ አለመሆኑም ተጠቁሟል፡፡
 ግብዓት እና በሙያው የሰለጠነ የሰው ኃይል እንዲሟላ ለክልሉ ጤና ጥበቃ ቢሮ 
ጥያቄ አቅርበው ምላሹን በመጠባበቅ ላይ መሆናቸውንም ሥራ አስኪያጁ ገልፀዋል፡፡
ሆስፒታሉ ከተለያዩ ግብረ ሰናይ ድርጅቶች ጋር በመተባበር ነፃ የዐይን ሞራ ግርዶሽ ሕክምና
 ሲሰጥ አሁን ለሦስተኛ ጊዜው ነው፡፡ ከ1 ሺህ 400 በላይ
ተገልጋዮችም የአገልግሎቱ ተጠቃሚ መሆናቸውን ከሆስፒታሉ ያገኘነው መረጃ ያሳያል፡፡
በአማራ ክልል ጤና ጥበቃ ቢሮ የሀብት አሰባሰብ፣ አስተዳደር እና አጋርነት ዳይሬክተር
 ባይህ አጥናፍ በክልሉ በሚገኙት ሆስፒታሎች የዐይን ሐኪሞችን ለማሟላት የባለሙያዎች
 እጥረት መኖሩን ተናግረዋል፡፡ ከየዩኒቨርሲቲዎችም በዘርፉ የሚመረቁ ሐኪሞች ቁጥር አነስተኛ መሆኑ 
እንደ ችግር አንስተዋል፡፡ ነገር ግን በቀጣይ ተመርቀው የሚወጡ ባለሙያዎችን በሆስፒታሎች
 ጥያቄ መሠረት ምደባ በማካሄድ ችግሩን ለመቅረፍ ጥረት እንደሚያደርጉ አስታውቀዋል፡፡
 ሆስፒታሎቹ ደግሞ የሕክምና መሣሪዎችን በውስጥ ገቢያቸው ማሟላት እንደሚችሉ አሳስበዋል፡፡
በኢትዮጵያ በ24 ሰዓታት 588 ሰዎች የኮሮና ቫይረስ ሲገኝባቸው፤ የ7 ሰዎች ሕይወት አልፏል
አዲስ አበባ፣ ሐምሌ 28፣ 2012 (ኤፍ.ቢ.ሲ) ባለፉት 24 ሰዓት ውስጥ በተደረገው 8 ሺህ 201
 የላብራቶሪ ምርመራ 588 ሰዎች የኮሮና ቫይረስ እንደተገኘባቸው የጤና ሚኒስቴር አስታወቀ።
በአጠቃላይ በኢትዮጵያ ቫይረሱ በምርመራ የተገኘባቸው ሰዎች ቁጥር 19 ሺህ 877 
መድረሱንም የጤና ሚኒስትር ዶክተር ሊያ ታደሰ ባወጡት መረጃ አመላክተዋል።
ከዚህ ባለፈ የ7 ሰዎች ህይወት በቫይረሱ ምክንያት ያለፈ ሲሆን፥ በአጠቃላይ በኢትዮጵያ 
በቫይረሱ ምክንያት ህይወታቸው ያለፈ ሰዎች ቁጥር 343 መድረሱንም አመላክተዋል።
በሌላ መልኩ በትናንትናው እለት 309 ሰዎች ከኮሮና ቫይረስ ያገገሙ ሲሆን፥ በአጠቃላይ
 ከበሽታው ያገገሙ ሰዎች ቁጥር 8 ሺህ 240 መድረሱም ተገልጿል።
ከቫይረሱ ጋር በተያያዘ እስካሁን 452 ሺህ 427 ሰዎች ምርመራ የተደረገ ሲሆን፥ 
በአጠቃላይ በኢትዮጵያ ቫይረሱ በምርመራ የተገኘባቸው ሰዎች ቁጥር 19 ሺህ 877 ደርሷል።
አሁን ላይ ቫይረሱ ያለባቸው ሰዎች ቁጥር 11 ሺህ 292 ሲሆን፥ ከእነዚህም ውስጥ 187 
ሰዎች በጽኑ የታመሙ መሆናቸውንም የጤና ሚኒስቴር መረጃ ያመለክታል።
እስካሁን በኢትዮጵያ 8 ሺህ 240 ሰዎች ከቫይረሱ ሲያገገሙ፤ የ343 ሰዎች
 ህይወት አልፏል፤ 2 ሰዎች ወደ ሀገራቸው መመለሳቸው ይታወሳል።
አገራት ድንበሮቻቸውን በጥንቃቄ እየከፈቱ ባሉበት በአሁኑ ወቅት የአየር በረራ
 መጀመርን ተከትሎ በወጡ አዳዲስ ደንቦች ምክንያት ተጓዦች 
ከኮቪድ-19 ተህዋሲ ነጻ መሆናቸውን በምርመራ እንዲያረጋግጡ ይገደዳሉ።
በኢትዮጵያ ይህንን ምርመራ በማድረግ ውጤት ከሚሰጡ ተቋማት መካከል የሆነውና
 አብዛኞቹ የውጭ አገር ተጓዦችን የሚያስተናግደው ተቋም የምርመራ ፈላጊዎች 
ቁጥርና አገልግሎቱ ተመጣጣኝ እንዳልሆነ ተገልጋዮች እየተናገሩ ነው።
የአየር በረራ አገልግሎት ለረጅም ጊዜ ተቋርጦ በመቆየቱ ለወራት ሲጠባበቁ የነበሩ
 ተጓዦች ይህንን ምርመራ ለማድረግ ከባድ ፈተና ሆኖብናል ይላሉ።
ምክንያቱ ደግሞ ምርመራውን የሚያከናውነው ተቋም የወሰደውን 
ናሙና ውጤት ለማሳወቅ ቢያንስ 48 ሰዓታትን ይፈልጋል።
አገራት ደግሞ ተጓዦች ከመሳፈራቸው በፊት ምርመራ እንዲያደርጉ
 የሚፈልጉበት የሰዓት ገደብ ከ48 ሰዓት እስከ 96 ሰዓት እንደየአገሩ ይለያያል።
ምርመራውን ከብዙ ጥበቃ በኋላ ባለፈው አርብ ዕለት ማድረግ የቻሉ ተጓዦች ውጤት
 አልደረሰም በመባላቸው በረራቸውን ለመሰረዝ እንደተገደዱ ለቢቢሲ ተናግረዋል።
ክሊኒኩ ለተመርማሪዎች ውጤት የሚሰጠው የጉዞው ዕለት 
ወይም ከአንድ ቀን ቀደም ብሎ በ10 ሰዓት ብቻ ነው።
በዚህም ምክንያት የጉዞ ቀን፣ የሚጓዙበት አገር የምርመራ ደንብና የክሊኒኩ ውጤት 
መስጫ ዕለት ለማጣጣም ፈታኝ እንደሆነ ተጓዦቹ ጠቅሰዋል።
ለመሆኑ ምን ያህል ነው መራራቅ ያለብን? አንድ ወይስ ሁለት ሜትር?
በአፍሪካ ያለው የኮሮናቫይረስ ምርመራ ምን ይመስላል?
ከ50 በላይ የካንሰር አይነቶችን ቀድሞ የሚለይ የደም ምርመራ ተገኘ
ቢቢሲ ሰኞ ማለዳ ከንጋቱ 11፡00 ሰዓት ጀምሮ ምርመራ በሚሰጠው ተቋም ደጃፍ ላይ
 ተሰልፈው ያገኛቸው ተጓዦች ተቋሙ ስለምርመራው በቂ መረጃ እንዳልሰጣቸው፣ በረራቸውን 
በተደጋጋሚ ለመሰረዝ እንደተገደዱና ላልተጠበቀ ወጪና መጉላላት እንደተዳረጉ ገልጸዋል።
አገልግሎቱን ፈልገው ወደተቋሙ የሄዱ ሰዎች ለቢቢሲ እንደገለጹት ምርመራውን የሚያደርገው 
ላቦራቶሪ ሥራውን የሚያስኬድበት ግልጽ አሰራር እንዳልዘረጋም ተናግረዋል።
አገልግሎት ፈላጊዎች የሚስተናገዱት በቅድሚያ በኢሜይልና በስልክ ከተመዘገቡና የጉዞ 
ትኬታትና የፓስፖርታቸውን ቅጂ ከሰጡ በኋላ ነው የሚል ማስታወቂያ በክሊኒኩ ደጃፍ
 ላይ የተለጠፈ ቢሆንም፤ በክሊኒኩ የማስታወቂያ ሰሌዳ ላይ የተጠቀሱት የስልክ መስመሮች
 ከአገልግሎት ወጪ ናቸው አልያም ተዘግተዋል። የኢሜይል ምላሽም ከክሊኒኩ ማግኘት አልተቻለም።
የቢቢሲ ዘጋቢዎችም ይህንኑ ማረጋገጥ ችለዋል።
የክሊኒኩ ሠራተኞች በበኩላቸው ሰዎች ከተመዘገቡ በኋላ በራሳቸው ምክንያት ሊቀሩ
 ስለሚችሉ ይህንን የቅድመ ምዝገባ አሰራር ትተን ሰዎች እንደ አመጣጣቸው ማስተናገድ ጀምረናል ይላሉ።
ሰኞ ማለዳ በስፍራው ተሰልፈው ከነበሩ ተጓዦች ቢቢሲ እንደተረዳው አንዳንዶቹ ተገልጋዮች እሑድ ከቀትር
 ጀምሮ ለረዥም ሰዓት አገልግሎቱን ለማግኘት በዝናብ ተሰልፈው የጠበቁ ቢሆንም
 "አሁን ደክሞናል ከዚህ በላይ አናስተናግድም" በሚል እንዲበተኑ ተደርገዋል።
ሌሎች ደግሞ ነገ በአዲስ መልክ አንሰለፍም በሚል ቅሬታ በማንሳታቸውና የክሊኒኩን 
በር አናዘጋም በማለታቸው ስም ዝርዝራቸው ተጽፎ በቀጣይ ቀን ቅድሚያ
 ተሰጥቷቸው እንደሚስተናገዱ ቃል እንደተገባላቸው ተናግረዋል።
ክሊኒኩ በዚህ መንገድ ተገልጋዮቹን ካሰናበተ በኋላ የተወሰኑ ሰዎችን
 "አሾልኮ እንዳስገባና አገልግሎት እንደሰጣቸው" በቦታው ነበርኩ ያሉ እማኝ ተናግረዋል።
በአካባቢው የሚገኙ የመኪና አስተናባሪዎችና የጎዳና ተዳዳሪዎች የችግሩን ስፋት በመረዳት 
በጠዋት ወረፋ በመያዝ ሰልፋቸውን እስከ 200 ብር እየሸጡ እንደሚገኙ ተገልጋዮች ይናገራሉ።
የምርመራ አገልግሎት ሰጪው ተቋም በርካታ ለምርመራ የሚመጡ ሰዎች በሚስተናገዱበት 
በአንደኛው ቅርንጫፉ በሁለት ነርሶችና በሁለት ናሙና ሰብሳቢዎች ብቻ አገልግሎቱን እየሰጠ 
እንደሆነና የሚሰጠው ምርመራው አገልግሎቱን ከሚፈልገው ሰው 
ጋር ተመጣጣኝ እንዳልሆነ ቢቢሲ ለመታዘብ ችሏል።
የቢቢሲ ዘጋቢ ሰኞ ማለዳ በስፍራው እንደተመለከተ የአገልግሎት ደረሰኝ ወረቀት 
ማተሚያ ማሽን ብልሽት ገጥሟል በሚልም ክሊኒኩ ለግማሽ ሰዓት ያህል ሥራውን አቁሞ ነበር።
ክሊኒኩ ምንሊክ ሆስፒታል አካባቢና ቡልጋሪያ ባሉት ቅርንጫፎቹ የምርመራ አገልግሎት 
ይሰጣል ቢባልም የሌሎች ቅርንጫፎቹ ተገልጋዮች ከሌሎች ቅርንጫፎች ይልቅ ወደ
 አንደኛው ክሊኒክ በብዛት ሄደው ምርመራ ለማግኘት እየጣሩ ነው።
"ወደ ሌላ ቅርንጫፍ ሄደን እድላችንን እንሞክር ስንላቸውም መልስ አይሰጡንም፣ 
መረጃ እንኳን ማግኘት ብርቅ ነው" ይላሉ ስማቸውን መግለጽ ያልፈለጉ ተገልጋይ።
ሰኞ በዚህ ቅርንጫፍ ረዣዥም ሰልፎች የነበሩ ሲሆን በምንሊክ ሆስፒታል
 አካባቢ በሚገኘው የክሊኒኩ ቅርንጫፍ ግን የተገልጋዩ ቁጥር አነስተኛ ሆኖ ታይቷል።
ክሊኒኩ ተመርማሪዎችን አንድ ሺህ ሦስት መቶ ሃያ ብር ለአገልግሎቱ ካስከፈለ በኋላ 
ውጤቱን የሚሰጠው ከ48 ሰዓታት በኋላ እንቁላል ፋብሪካ አካባቢ በሚገኘው ቅርንጫፉ ብቻ ነው።
ጠዋት በረራ ያላቸው ሰዎች ውጤት ስለማይደርስላቸው በብዛት ለድጋሚ የትኬት ማስቀየሪያ ወጪ፣
 እንዲሁም ለሌላ አዲስ ምርመራ ወጪ እየተዳረጉ መሆናቸውን ቢቢሲ ካናገራቸው ሰዎች ለመረዳት ችሏል።
ቢቢሲ ምርመራውን ከሚሰጠው የኢንተርናሽናል ክሊኒካል ላቦራቶሪስ ምላሽ ለማግኘት በማስታወቂያ ሰሌዳቸው
 ላይ ባሰፈሩት የስልክ አድራሻ በተደጋጋሚ ቢደውልም ቁጥሩ ስለማይሰራ መልስ ማግኘት አልቻለም።
የኮሮናቫይረስ በዓለም ዙሪያ ባሉ ከሰማኒያ በላይ አገራት ውስጥ ተዛምቶ 
130 ሺህ ያህል ሰዎች በበሽታው የተያዙ ሲሆን ከ4 ሺህ በላይ የሚሆኑት ደግሞ ለሞት ተዳርገዋል።
በዚህም ሳቢያ ወረርሽኙ የወቅቱ የዓለም ሕዝብ ስጋት ሆኗል።
ስለዚህ ስለበሽታው ምንነትና እራስን ለመከላከል መደረግ ስላለበት ጥንቃቄ ጠቃሚ መረጃዎችን እነሆ።
የኮሮናቫይረስ በሽታ ምልክቶች የትኞቹ ናቸው?
የኮሮናቫይረስ የመተንፈሻ አካላት በሽታ ሲሆን ሲጀምር በትኩሳት ሲሆን 
በማስከተልም ደረቅ ሳል ይነረዋል። ከሳምንት በኋላ ደግሞ የትንፋሽ ማጠርን ያስከትላል፤ 
በዚህ ሳቢያም አንዳንድ በበሽታው የተያዙ ሰዎች የህክምና እርዳታ ሊያስፈልጋቸው ይችላል።
የእነዚህ ምልክቶች መታየት ግን በበሽታው የመያዝ ምልክት ላይሆን ይችላል። 
ምክንያቱም ምልክቶቹ ከተለመዱት የጉንፋንና የኢንፍሉዌንዛ ምልክቶች ጋር ተመሳሳይ ነው።
ስለአዲሱ ኮሮና ቫይረስ ማወቅ የሚገባዎ ነጥቦች
ኮሮና ቫይረስ ከየት መጣ?
ኮሮናቫይረስ የከፋ በሚሆን በት ጊዜ ኒሞኒያን፣ ሳርስን፣ 
የውስጥ አካላት ሥራ ማቆምን እንዲሁም ሞትን ሊያስከትል ይችላል።
በዕድሜ የገፉና አስም፣ የስኳር በሽታ፣ የልብ ህመምን የመሳሰሉ ቀደም ሲል 
የነበሩ የጤና ችግሮች ያሉባቸው ሰዎች በበሽታው ሲያዙ በጠና የመታመም ዕድላቸው ከፍተኛ ነው።
ሰዎች በበሽታው ከተያዙ በኋላ ምልክቶችን እስከሚያሳዩ ድረስ እስከ 14 ቀናትን 
ሊወስድ እንደሚችል የዓለም የጤና ድርጅት ገልጿል። ነገር ግን አንዳንድ አጥኚዎች 
ምልክት የማየቱ ነገር አስከ 24 ቀናት ድረስ ሊቆይ እንደሚችል ጠቁመዋል።
እጅን በሳሙና መታጠብየፎቶው ባለመብት,GETTY IMAGES
እንዴት እራሴን መጠበቅ እችላለሁ?
የጤና ተቋማት እንደሚሉት በሽታውን ለመከላከል እጅን በመደበኝነት በደንብ መታጠብ እጅግ ጠቃሚ ነው።
እስካሁን በሽታው እንዴት እንደሚተላለፍ በእርግጠኝነት የሚታወቅ ነገር የለም። 
ነገር ግን የኮሮና አይነት ቫይረሶች በበሽታው የተያዙ ሰዎች በሚያስሉበትና 
በሚያስነጥሱበት ወቅት በሚያወጧቸው ጥቃቅን ጠብታዎች አማካይነት ነው።
የኮሮናቫይረስ በአዲስ አበባ ሆቴሎች ላይ ያጠላው ስጋት
ኮሮናቫይረስ የሌሎች መድሃኒቶች እጥረትን ያስከትላል ተብሎ ተሰግቷል
ስለዚህም ስናስልና ስናስነጥስ አፍንጫና አፋችንን በሶፍት ወይም በክርናችን እንሸፍን፤ 
ፊታችንን እጃችንን ሳንታጠብ አንንካ። በተጨማሪም
 ከታመሙ ሰዎች ጋር የቀረበ ንክኪ ከማድረግ መቆጠብ በሽታውን ለመከላከል ያግዛል።
የህክምና ባለሙያዎች እንደሚሉት የፊት መሸፈኛ ጭንብሎች የሚፈለገውን ያህል በሽታውን ለመከላከል አያስችሉም።
'የኮሮናቫይረስ አለብኝ ብዬ ካሰብኩ ምን ማድረግ አለብኝ?'
በበሽታው ተይዣለሁ ብለው የሚያስቡ ሰዎች አስፈላጊውን ምክርና
 የህክምና ድጋፍ ለማግኘት ለሚመለከታቸው የጤና ተቋማት ማሳወቅ አለባቸው።
በበሽታው ተያዞ ይሆናል ተብሎ ከሚታሰብ ሰው ጋር የቀረበ ንክኪ ከነበረዎት፤ 
እራስዎን ለተወሰነ ጊዜ ከሌሎች ሰዎች አግልለው እንዲቆዩ ሊነገርዎት ይችላል። 
ስለዚህ በበሽታው ከተያዙ ሰዎች ጋር የሚኖርን የቀረበ ንክኪ ማስወገድ ይኖርብዎታል።
በሽታው ከተከሰተባቸውና ከሌሎች አገራት የተመለሱ ከሆነ ምናልባትም
ለተወሰነ ጊዜ እራስዎን አግልለው መቆየት ሊያስፈልግዎት ይችላል።
በኢትዮጵያ የኮሮና ቫይረስ የተገኘባቸው ሰዎች ቁጥር ከ20 ሺህ በላይ ሲሆን ህይወታቸው ያለፈ ደግሞ 356 ደርሷል
አዲስ አበባ ፣ሐምሌ 29 ፣ 2012 (ኤፍ.ቢ.ሲ) በኢትዮጵያ እስከ አሁን ድረስ በተካሄደው 
የኮሮና ቫይረስ ምርመራ 20 ሺህ 336 ሰዎች ቫይረሱ እንደተገኘባቸው ተረጋግጧል።
ባለፉት 24 ሰዓታት ለ7 ሺህ 319 ሰዎች የኮሮና ቫይረስ ምርመራ ተደርጎ 459 ሰዎች ቫይረሱ 
እንደተገኘባቸው የጤና ሚኒስትር ዶክተር ሊያ ታደሰ አስታውቀዋል።
ይህንንም ተከትሎ በሀገሪቱ የኮሮና ቫይረስ የተገኘባቸው ሰዎች ቁጥር 20 ሺህ 336 ደርሷል።
ባለፉት 24 ሰዓታት በቫይረሱ ምክንያት የ13 ሰዎች ህይወት ማለፉን 
ተከትሎም በቫይረሱ ህይወታቸው ያለፈ ሰዎች ቁጥር 356 ሊደርስ ችሏል።
በአሁን ወቅት በፅኑ የታመሙ 185 ሰዎች የህክምና ክትትል እየተደረገላቸው ይገኛል።
ሚኒስትሯ በፌስቡክ ገፃቸው እንዳሰፈሩት ባለፉት 24 ሰዓታት 358 ሰዎች ከቫይረሱ አገግመዋል።
ኢትዮጵያ እስከ አሁን ደረስ ለ459 ሺህ 746 ሰዎች የኮሮና ቫይረስ የላብራቶሪ ምርመራ ማድረግ ችላለች።
ከእነዚህም መካከል 8 ሺህ 598 ሰዎች ከቫይረሱ ያገገሙ ሲሆን 11 ሺህ 380 የሚሆኑት 
የህክምና ክትትል እየተደረገላቸው እንደሚገኝ የጤና ሚኒስቴር መረጃ ያመለክታል።
በበዓል ሰሞን በነበሩ መዘናጋቶችና ጥንቃቄ 
በጎደላቸው ህዝባዊ ሰልፎች የኮሮና ቫይረስ መስፋፋቱ ተገለጸ
አዲስ አበባ ፣ሐምሌ 30 ፣2012 (ኤፍ.ቢ.ሲ) የበዓል
 ሰሞን የነበሩ መዘናጋቶች የፈጠሯቸው ንክኪዎች 
እንዲሁም ህብረተሰቡ ያለጥንቃቄ ሲሳተፍባቸው የነበሩ 
ሰልፎች አሁን ላለው የኮሮና ቫይረስ መስፋፋት 
ምክንያቶች መሆናቸውን ጤና ሚኒስቴር አስታወቀ።
የጤና ሚኒስትር ዴኤታ ወይዘሮ ሳሕርላ አብዱላሂ 
÷የኮሮና ቫይረስ ወደ ኢትዮጵያ መግባቱ ከታወቀ
 ጊዜ ጀምሮ የነበሩ ጥንቃቄዎች እና መከላከሎች 
አሁን ላይ እየተቀዛቀዙ መምጣታቸውን ገልጸዋል ።
በሽታው ሌሎች አገራት ላይ እንዳደረሰው ጉዳት
 ባለማድረሱ ህብረተሰቡ “እኛን አያጠቃንም 
በማለት” የጥንቃቄ መንገዶችን ችላ በማለቱ
 የቫይረሱ ስርጭት እየተስፋፋ መምጣቱን ተናግረዋል።
በተለይም በበዓላት ወቅት ይታይ የነበረው 
የህብረተሰቡ መዘናጋት፣ በህዝባዊ ሰልፎች የነበረው ከፍተኛ
 የጥንቃቄ ጉድለትና ግርግሮችን ተከትሎ የተፈጠረው 
ንክኪ ሌላው ቫይረሱን ያስፋፋው አቢይ ምክንያት ነው ብለዋል።
በበዓላቱም ሆነ በሰልፎቹ ወቅት የነበሩት እንቅስቃሴዎች 
አካላዊ ርቀትን ካለመጠበቃቸው በላይ እንደ ፊት ጭንብል
 ያሉ መከላከያ መንገዶችን ያልተተገበሩበት 
በመሆኑ ለቫይረሱ መስፋፋት ከፍተኛ 
ሚና ተጫውተዋልም ነው ያሉት።
በሌላ በኩል በትራንስፖርት ዘርፉ ላይ የተሰማሩ ዜጎች፣
የረጅም ርቀትና የከተማ አሽከርካሪዎች፣ የተፈናቀሉ ዜጎች፣
የስደተኛ ካምፕ ውስጥ የሚገኙ ሰዎችና ጎዳና ተዳዳሪዎች
እንዲሁም አቅመ ደካማ አረጋውያን ለበሽታው የበለጠ 
ተጋላጭ ተብለው መለየታቸውንም 
ሚኒስትር ዴኤታዋ ገልጸዋል።
እንደ ኤች አይ ቪ፤ ደም ግፊት፣ ካንሰርና አስም 
የመሳሰሉ ተጓደኝ በሽታ ያለባቸው ዜጎችም 
ለበሽታው ተጋላጭ ተብለው 
ከተለዩት መካከል መሆናቸውን አንስተዋል።
ተጓዳኝ በሽታ ያለባቸውን ሰዎች ለብቻ 
የሚታከሙበት ሁኔታ እየተፈጠረ እንደሚገኝና 
ረጅም ርቀት የሚያሽከርከረክሩ ሹፌሮችንም 
በድንበሮች አካባቢ በየ 15 ቀኑ 
የመመርመር ስራ እየተሰራ ነው ብለዋል ።
አቅመ ደካማ አረጋውያንንና ጎዳና ተዳዳሪዎችን 
ወደ ማቆያ ማዕከላት ለማስገባት ከሰራተኛና 
ማህበራዊ እንዲሁም ከሴቶች፣ ህጻናትና ወጣቶች
ሚኒስቴር ጋር በትብብር እየተሰራ እንደሚገኝም ገልጸዋል።
በቀጣይ ከነሐሴ 1 እስከ 17 የሚደረገውን ‹‹ማንም››
የተሰኘ የምርመራ ዘመቻ ውጤትን ተከትሎ በኢኮኖሚው
በኩል አገልግሎት የሚሰጡ የማህበራዊ አገልግሎት
ዘርፎች ወደ ስራ እንደሚገቡም ወይዘሮ ሳሕርላ አስረድተዋል።
የበሽታውን ስርጭት በማያስፋፋ መልኩ አገልግሎት 
መስጠት ይችላሉ ብለው ባለሙያዎች በሚሰጡት 
መመሪያ መሰረት ወደ ስራ የሚገቡት 
የአገልግሎት ዘርፎች እንደሚለዩ ነው ያስታወቁት።
በመላ አገሪቱ ሊካሄድ በታቀደው የምርመራ ዘመቻ
 ላይ ህብረተሰቡ ምርመራ በማድረግ ራሱንም ሆነ
 ሌሎችን ከበሽታው እንዲጠብቅ ያሳሰቡት ሚኒስትር
 ዴኤታዋ÷ህብረተሰቡ ከመዘናጋት ወጥቶ እጅን 
በመታጠብ፤ አካላዊ ርቀትን በመጠበቅና ከቤት
ባለ መውጣት ቫይረሱን እንዲከላከል ጥሪ አቅርበዋል።
በአሁኑ ወቅት በኢትዮጵያ የኮሮና ቫይረስ ከተገኘባቸው 
80 በመቶ የሚሆኑት የበሽታው ምልክት የማይታይባቸውና 
የህመም ስሜት የሌላቸው ናቸው መባሉን ኢዜአ ዘግቧል።
አዲስ አበባ፣ ሰኔ 9፣ 2012 (ኤፍ.ቢ.ሲ) በአነስተኛ
 ዋጋ በስፋት የሚገኘው “ዴክሳሜታሰን” የተባለው
 መድሃኒት በኮሮና ቫይረስ በፅኑ የታመሙትን ሰዎች
 ህይወት ለመታደግ እንደሚረዳ የብሪታንያ ተመራማሪዎች ገለፁ።
እንደተመራማሪዎቹ ገለፃ በመድሃኒቱ በአነስተኛ 
ዶዝ በሚሰጠው የስቴሮይድ ህክምና የኮሮና 
ቫይረስን በመዋጋት ሂደት ከፍተኛ ውጤት የሚያመጣ ነው።
መድሃኒቱ በተለይም በመተንፈሻ መሳሪያዎች 
(ቬንትሌተር) እና ኦክሲጅን ድጋፍ የሚተነፍሱትን 
ታማሚዎች የመሞት እድልን የሚቀንስ መሆኑንም አስታውቀዋል።
እንደ ተመራማሪዎቹ ገለፃ መድሃኒቱ የኮሮና ቫይረስ 
ወረርሽን በብሪታኒያ እንደገባ ጥቅም ላይ መዋል 
ቢጀምር እስከ 5 ሺህ የሚደርሱ 
ሰዎችን ህይወት መታደግ ይቻል ነበረ።
“ዴክሳሜታሰን” የተባለው መድሃኒት ዋጋም
 አነስተኛ በመሆኑ በተለይም ከፍተኛ የኮሮና 
ቫይረስ ታማሚዎችን ለያዙ በዝትቀኛ 
የገቢ ደረጃ ላይ ላሉ ሀገራት ጠቃሚ መሆኑንም አስታውቅዋል።
በኮሮና ቫይረስ ከተያዙ 20 ሰዎች ውስጥ 19 
በቶሎ የሚያገግሙ መሆኑን ያስታወቁት 
ተመራማሪዎቹ፥ በፀና ታመው ሆስፒታል 
ከሚገቡት መካከል ውስጥ ግን የተወሰኑት 
እንደ ቬንትሌተር እና ኦክሲጅን አጋዥ 
የመተንፈሻ መሳሪያዎች ያስፈልጋቸዋል ይላሉ።
ታዲያ “ዴክሳሜታሰን” የተባለው 
መድሃኒትም በአጋዥ የመተንፈሻ 
መሳሪያዎች ለሚያስፈልጋቸው 
ታማሚዎች ነው ጥቅም ላይ የሚውለውም ብለዋል።
በኦክስፎርድ ዩኒቨርሲቲ ተመራማሪዎች 
ቡድን በመድሃኒቱ ላይ በተደረገው 
ጥናትም በሆስፒታል ውስጥ ለሚገኙ 
2 ሺህ ሰዎች “ዴክሳሜታሰን” 
እንዲሰጥ በማድረግ መድሃኒቱን 
ካልወሰዱት 4 ሺህ ሰዎች ጋር በማነፃፀር ተመልክቷል።
በዚህም በመተንፈሻ መሳሪያዎች (ቬንትሌተር)
 ድጋፍ ላይ ባሉ ታማሚዎችላይ የሚከሰት ሞትን
 ከ40 እስከ 28 በመቶ ቀንሷል ያሉ ሲሆን፥ 
በኦክሲጅን ታግዘው በሚተነፍሱ ታማሚዎች 
ላይ የሚከሰትን ሞትን ደግሞ ከ25
እስከ 20 በመቶ መቀነሱን አስታውቅዋል።
የጥናት ቡድኑ መሪ ፕሮፌሰር ፒተር ሆርቢ ፥ 
እስካሁን ከተደረጉ ሙከራዎች በኮሮና ቫይረስ 
የሚከሰት ሞትን በመቀነስ ረገድ “ዴክሳሜታሰን” 
መድሃኒት የመጀመሪያው መሆኑን እና በኮቪድ 
19 ላይ በሚደረገው ምርምርም 
ትልቅ ውጤት መሆኑን ተናግረዋል።
በጥናቱ ላይ የተሳተፉት ፐሮፌሰር ማርቲን 
ላንድረይ በበኩላቸው፥ መድሃኒቱ በዓለም 
ዙሪያ የሚገኝ መሆኑ እና ዋጋውን አነስተኛ 
መሆኑ በፅኑ የታመሙ ሰዎችን ህይወት 
በመታደግ ረገድ ከፍተኛ ጥቅም አለው ብለዋል።
ሆስፒታሎች በኮቪድ 19 በጽኑ ለተመሙ 
ታካሚዎቻቸው መድሃኒቱን እንዲሰጡ 
እናበረታታለን ያሉት ፐሮፌሰር ማርቲን 
ላንድረይ፥ ሆኖም ግን መድሃኒቱ በጽኑ 
ለታመሙት ብቻ የሚያገለግል በመሆኑ 
ሰዎች በራሳቸው ፍቃድ ገዝተው 
ሊጠቀሙት አይገባም ሲሉም አሳስበዋል።
አዲስ አበባ፣ ሰኔ 4፣ 2012 (ኤፍ.ቢ.ሲ) 
ኢትዮጵያ ባለፉት 24 ሰዓት ውስጥ በተደረገው 
6 ሺህ 630 የላብራቶሪ ምርመራ 164 
ሰዎች የኮሮና ቫይረስ እንደተገኘባቸው 
የጤና ሚኒስቴር አስታወቀ።
በአጠቃላይ በሀገራችን ቫይረሱ በምርመራ 
የተገኘባቸው ሰዎች ቁጥር 2 ሺህ 670 
መድረሱንም የጤና ሚኒስትር ዶክተር ሊያ ታደሰ አስታውቀዋል።
ቫይረሱ በምርመራ የተገኘባቸው ሁሉም ኢትዮጵያውያን 
ሲሆኑ፥ የእድሜ ክልላቸው ከ1 እስከ 92 
ዓመት ውስጥ የሚገኝ 117 ወንዶች እና 47 ሴቶች ናቸው።
ቫይረሱ ከተገኘባቸው ሰዎች መካከልም 104 
ሰዎች ከአዲስ አበባ፣ 4 ከትግራይ ክልል፣ 
2 ከኦሮሚያ ክልል፣ 22 ከአማራ ክልል፣ 
26 ከሶማሌ ክልል፣ 4 ከደቡብ ክልል፣ 
1 ከሐረሪ ክልል እንዲሁም 1 ከቤኒሻንጉል 
ጉሙዝ ክልል እንደሆኑም ገልጸዋል።
ከኮሮና ቫይረስ ጋር በተገናኘ የ5 ኢትዮጵያውያን 
ህይወት ማለፉንም የጤና ሚኒስትሯ 
ዶክተር ሊያ በሪፖርታቸው አስታውቅዋል።
በቫይረሱ ህይወታቸው ካለፈ ሰዎች መካከል 
የ92 እና የ58 ዓመት እድሜ ያላቸው 
ሁለት የአዲስ አበባ ነዋሪዎች በአስክሬን 
ምርመራ ቫይረሱ የተገኘባቸው መሆኑም በሪፖርቱ አስታውቀዋል።
ቀሪዎቹ የ80 እና የ36 ዓመት የአዲስ አበባ 
ነዋሪዎችና የ70 ዓመት የሶማሌ ክልል 
ነዋሪ በህክምና ማዕከል ውስጥ በህክምና 
ላይ የነበሩ መሆናቸውም ታውቋል።
በአጠቃላይ በኢትዮጵያ ቫይረሱ 
የተገኘባቸው እና ህይወታቸው ያለፈ 
ሰዎች ቁጥር 40 መድረሱን አስታውቀዋል።
በሌላ መልኩ በትላንትናው ዕለት 33 ሰዎች 
(32 ከአዲስ አበባ እና 1 ከአማራ ክልል) 
ያገገሙ ሲሆን በአጠቃላይ በኢትዮጵያ ከቫይረሱ 
ያገገሙ ሰዎች ቁጥር 434 
መሆኑንም ዶክተር ሊያ አስታውቀዋል።
ከቫይረሱ ጋር በተያያዘ እስካሁን ለ165 ሺህ 
151 ሰዎች ምርመራ የተደረገ ሲሆን፥ 
በአጠቃላይ በኢትዮጵያ ቫይረሱ በምርመራ 
የተገኘባቸው ሰዎች ቁጥር 2 ሺህ 670 ደርሷል።
አሁን ላይ 2 ሺህ 194 ሰዎች በህክምና 
ላይ ሲሆኑ፥ ከእነዚህም ውስጥ 32 ሰዎች 
በጽኑ የታመሙ መሆናቸውንም የጤና 
ሚኒስቴር መረጃ ያመለክታል።
እስካሁን በኢትዮጵያ 434 ሰዎች 
ከቫይረሱ ሲያገገሙ፤ የ40 ሰዎች 
ህይወት አልፏል፤ 2 ሰዎች ወደ 
ሀገራቸው ጃፓን መመለሳቸው ይታወሳል።
አዲስ አበባ፣ ሐምሌ 13፣ 2012 (ኤፍ.ቢ.ሲ) 
በኦክስፎርድ ዩኒቨርሲቲ የተዘጋጀው የኮሮና 
ቫይረስ ክትባት በሰው ላይ ተሞክሮ 
መልካም ውጤት ማሳየቱ ተነገረ።
በዩኒቨርሲቲው የተዘጋጀው ይህ ክትባት 
ደህንነቱ የተጠበቀ እና የሰዎችን የበሽታ 
የመከላከል አቅም እንደሚያሻሽል 
መረጋገጡን ቢቢሲ ዘግቧል።
ክትባቱ ከፍ ባለ ሁኔታ ተስፋ ሰጭ 
ነው ያለው የቢቢሲ ዘገባ ቫይረሱን 
ለመከላከል በቂ መሆኑን ለማረጋገጥ 
ቀሪ ስራዎች እንዳሉ አስነብቧል፡፡
በመጀመሪያ ዙር በሰዎች ላይ 
በተካሄደው ሙከራ 1 ሺህ 77 
ሰዎች ተሳታፊዎች ሆነዋል፡፡
መድሃኒቱ የሰዎችን የበሽታ ተከላካዩች 
(አንቲቦዲ) እና ነጭ የደም 
ህዋስ ማሳደጉ ተጠቁሟል።
ይህም ሰዎች የኮሮና ቫይረስን 
መከላከል እንዲችሉ ያደርጋል ነው የተባለው።
ብሪታኒያን ጨምሮ የተለያዩ ሀገራትም ChAdOx1 
nCoV-19 የተሰኘው ክትባት
 እንዲቀርብላቸው ትዕዛዝ ማስተላለፋቸው ታውቋል።
አዲስ አበባ፣ ሐምሌ 12፣ 2012 (ኤፍ.ቢ.ሲ)
 ባለፉት 24 ሰዓት ውስጥ በተደረገው 
7 ሺህ 334 የላብራቶሪ ምርመራ 704 
ሰዎች የኮሮና ቫይረስ የተገኘባቸው ሲሆን 
ይህም  ከፍተኛው ቁጥር መሆኑን  የጤና ሚኒስቴር አስታወቀ።
በአጠቃላይ በኢትዮጵያ ቫይረሱ በምርመራ 
የተገኘባቸው ሰዎች ቁጥር 10 ሺህ 207 
መድረሱንም ሚኒስቴሩ ባወጣው ሪፖርት አመላክቷል።
ቫይረሱ ከተገኘባቸው ሰዎች መካከልም 
551 ሰዎች ከአዲስ አበባ፣ 39 ሰዎች 
ከትግራይ ክልል፣ 30 ሰዎች ከኦሮሚያ ክልል፣
26 ከጋምቤላ ክልል ፣  3 ሰው አፋር ክልል፣ 
3 ሰዎች ከሐረሪ ክልል፣ 10 ሰዎች ከድሬ ደዋ 
አስተዳደር፣ 3 ሰዎች ከሶማሌ ክልል፣ 21 ሰዎች 
ከአማራ ክልል፣ 11 ሰዎች ከሲዳማ ክልል፣
5 ከቤኒሻንጉል ጉሙዝ ክልል  
እንዲሁም 2 ሰዎች ከደቡብ ክልል ናቸው።
ከዚህ ባለፈ የ3 ሰዎች ህይወት በቫይረሱ 
ምክንያት ያለፈ ሲሆን፥ በአጠቃላይ በቫይረሱ 
ሕይወታቸው ያለፉ ቁጥር 170 መድረሱንም 
ነው ሚኒስቴሩ በእለታዊ ሪፖርት ያመላከተው።
በዛሬው ዕለት 196 ሰዎች ከበሽታው ያገገሙ 
ሲሆን፣ በአጠቃላይ በቫይረሱ ያገገሙ ሰዎች 
ቁጥር 5137 መድረሱን የጤና ሚኒስቴር አስታውቋል፡፡
ከቫይረሱ ጋር በተያያዘ እስካሁን 331 ሺህ 
266 ሰዎች ምርመራ የተደረገ ሲሆን፥ 
በአጠቃላይ በኢትዮጵያ ቫይረሱ በምርመራ 
የተገኘባቸው ሰዎች ቁጥር 10 ሺህ 207 ደርሷል።
አዲስ አበባ፣ ግንቦት 23፣2012 (ኤፍ.ቢ.ሲ)
የክርስቲያል አውቶሞቲቭ ድርጅት የኮቪድ-19 
ተጠርጣሪዎችን እና ህሙማንን ለሚያመላልሱ 
አምቡላንሶች ነፃ የኬሚካል ርጭትና እጥበት 
አገልግሎት ሊሰጥ መሆኑን የጤና ሚኒስቴር አስታወቀ፡፡
በስምምነቱ ላይ የተገኙት የጤና ሚኒስትር ዴኤታዋ 
ወ/ሮ ሳህረላ አብዱላሂ በርካታ ግለሰቦችና 
ተቋማት ለሀገራዊ ጥሪው ምላሽ እየሰጡ መሆኑን ተናግረዋል።
የክርስቲያል አውቶሞቲቭ ተግባርም የቫይረሱን 
ስርጭት ለመቆጣጠር በኩል ድርሻው የጎላ መሆኑን ገልፀዋል፡፡
የክርስቲያል አውቶሞቲቭ ድርጅት ማኔጅንግ ዳሬክተር 
አቶ ዳዊት ውብሸት በበኩላቸው የአንቡላንሶች 
ደህንነት ለማረጋገጥ በየቀኑ ነፃ የኬሚካል ርጭትና 
እጥበት አገልግሎት እንደሚሰጡ ተናግረዋል፡፡
አዲስ አበባ፣ ግንቦት 23፣2012 (ኤፍ.ቢ.ሲ) 
ባለፉት 24 ሰዓት ውስጥ ሶስት ሰዎች በኮሮና 
ቫይረስ ህይወታቸው ማለፉን የጤና ሚኒስቴር አስታወቀ።
 በ24 ሰዓት ውስጥ በተደረገው 2 ሺህ 836 
የላብራቶሪ ምርመራ 109 ሰዎች የኮሮና ቫይረስ ተገኝቶባቸዋል፡፡
 በዚህም በአጠቃላይ ቫይረሱ በምርመራ 
የተገኘባቸው ሰዎች 1ሺህ 172 ደርሷል።
 ቫይረሱ የተገኘባቸው ሰዎችም ሁሉም ኢትዮጵያዊያን 
ሲሆኑ 99ኙ ከአዲስ አበባ ፣ 2 ሰዎች ከትግራይ 
ክልል ፣ 5 ሰዎች ከኦሮሚያ ክልል እና 3 ሰዎች ከሀረሪ ክልል ናቸው።
 ከበሽታው ያገገሙ ሰዎች ቁጥር ደግሞ 209 ደርሷል።
 ከኮሮና ቫይረስ ጋር በተገናኘ የሶስት ኢትዮጵያውያን 
ህይወት አልፏል ፤ አንደኛዋ የ29 ዓመት በትግራይ 
ክልል የሰቲት ሁመራ ነዋሪ፣ ሁለተኛ የ75 ዓመት 
ሴት የአዲስ አበባ ነዋሪ እና ሶስተኛ የ55 ዓመት 
በደቡብ ክልል የከፋ ዞን ነዋሪ 
(በቅርቡ ወደ አዲስ አበባ የመጣ) ናቸው።
 በመሆኑም በአጠቃላይ በኢትዮጵያ ቫይረሱ
የተገኘባቸው እና ህይወታቸው ያለፈ ሰዎች ቁጥር 11 ደርሷል፡፡
የመጀመሪያ ሁለቱ ግለሰቦች በሆስፒታል ውስጥ 
ህክምና ሲከታተሉ የቆዩ ሲሆን ሶስተኛው ህይወቱ 
ያለፈና ለአስክሬን ምርመራ ወደ ሆስፒታል 
የመጣና በተደረገልት ምርምራ የኮሮና ቫይረስ የተገኘበት ነው።
አዲስ አበባ፣ ግንቦት 23፣2012 (ኤፍ.ቢ.ሲ) 
በአዲስ አበባ የኮቪድ-19 ሕሙማንን እያገለገሉ 
ለሚገኙ 1 ሺህ 750 የጤና ባለሙያዎች ጊዜያዊ 
መኖሪያ ቤቶች መዘጋጀታቸውን የጤና 
ሚኒስትር ዶ/ር ሊያ ታደስ ገልጸዋል።
የኮቪድ ሕሙማንን የሚያክሙ የጤና 
ባለሞያዎች ራሳቸውን ለቫይረሱ ተጋላጭ 
እንዳያደርጉ የኢንፌክሽን መከላከያ ቁሳቁስ 
በማቅረብ ረገድ በትኩረት እየተሠራ መሆኑን ጠቁመዋል።
በተመሳሳይ በሁሉም ክልሎች ጊዜያዊ 
መኖሪያዎችን ለማቅረብ ዝግጅት እየተደረገ መሆኑን ጠቁመዋል።
የጤና ባለሞያዎች ባልታወቀ ሁኔታ ለቫይረሱ 
ተጋላጭ የሚሆኑበት ሁኔታ ቢፈጠር ተለይተው 
የሚቆዩበት እና በበሽታው ቢያዙ 
የሚታከሙበት ቦታ መዘጋጀቱንም ሚኒስትሯ ገልጸዋል።
በተለይም በአዲስ አበባ በቫይረሱ የሚያዙ 
ሰዎች ቁጥር ከጊዜ ወደ ጊዜ መጨመሩን 
ተከትሎ ለጤና ባለሞያዎቹ እነዚህ 
ቦታዎች መዘጋጀታቸውን ተናግረዋል።
የጤና ባለሞያዎቹ መቼ እና በምን መልኩ 
ወደ ለይቶ ማቆያ መግባት እንዳለባቸው 
የሚያመላክቱ መመሪያዎች ከጤና ባለሞያዎች 
እና ከዘርፉ ማኅበራት ጋር በጋራ እየተሰራ መሆኑን ገልጸዋል።
አዲስ አበባ፣ ግንቦት 23፣2012 (ኤፍ.ቢ.ሲ) ባለፉት 
24 ሰዓት ውስጥ ሶስት ሰዎች በኮሮና 
ቫይረስ ህይወታቸው ማለፉን የጤና ሚኒስቴር አስታወቀ።
በ24 ሰዓት ውስጥ በተደረገው 2 ሺህ 836 
የላብራቶሪ ምርመራ 109 ሰዎች የኮሮና ቫይረስ ተገኝቶባቸዋል፡፡
በዚህም በአጠቃላይ ቫይረሱ በምርመራ የተገኘባቸው ሰዎች 1ሺህ 172 ደርሷል።
ቫይረሱ የተገኘባቸው ሰዎችም ሁሉም ኢትዮጵያዊያን 
ሲሆኑ 99ኙ ከአዲስ አበባ ፣ 2 ሰዎች ከትግራይ 
ክልል ፣ 5 ሰዎች ከኦሮሚያ ክልል እና 3 ሰዎች ከሀረሪ ክልል ናቸው።
 ከበሽታው ያገገሙ ሰዎች ቁጥር ደግሞ 209 ደርሷል።
 ከኮሮና ቫይረስ ጋር በተገናኘ የሶስት ኢትዮጵያውያን 
ህይወት አልፏል ፤ አንደኛዋ የ29 ዓመት በትግራይ ክልል 
የሰቲት ሁመራ ነዋሪ፣ ሁለተኛ የ75 ዓመት ሴት የአዲስ 
አበባ ነዋሪ እና ሶስተኛ የ55 ዓመት በደቡብ 
ክልል የከፋ ዞን ነዋሪ (በቅርቡ ወደ አዲስ አበባ የመጣ) ናቸው።
 በመሆኑም በአጠቃላይ በኢትዮጵያ ቫይረሱ 
የተገኘባቸው እና ህይወታቸው ያለፈ ሰዎች ቁጥር 11 ደርሷል፡፡
 የመጀመሪያ ሁለቱ ግለሰቦች በሆስፒታል ውስጥ 
ህክምና ሲከታተሉ የቆዩ ሲሆን ሶስተኛው ህይወቱ ያለፈና 
ለአስክሬን ምርመራ ወደ ሆስፒታል የመጣና 
በተደረገልት ምርምራ የኮሮና ቫይረስ የተገኘበት ነው።
በአገር አቀፍ ደረጃ ለጤና ባለሞያዎች እና ሠራተኞች 
የሚቀርቡ የኢንፌክሽን ቁሳቁስ እና አልባሳት በግዥ፣ 
በዕርዳታ እና በማምረት የማሟላት 
ሥራ እየተሠራ መሆኑንም ተናግረዋል።
በአገር አቀፍ ደረጃ ለጤና ባለሞያዎች የሚቀርቡ 
ደረጃቸውን የጠበቁ 7 ነጥብ 5 ሚሊዮን የሕክምና 
የፊት መሸፈኛ ጭምብሎች መከፋፈላቸውንም 
መናገራቸውን ከሚኒስቴሩ ያገኘነው መረጃ ያመለክታል።
በመጪዎቹ ሳምንታትም በልገሳ እና በግዥ 25 
ሚሊየን የፊት ጭምብሎች ወደ አገር ውስጥ 
ገብተው ለሕክምና ባለሞያዎች እንደሚሰራጩም አመልክተዋል።
በዓለም አቀፍ ደረጃ የፊት ጭምብሎች እጥረት ስላለ 
የጤና ባለሞያዎች ይህን ከግምት 
በማስገባት በጥንቃቄ እንዲጠቀሙ ጥሪ አቅርበዋል።
አዲስ አበባ፣መጋቢት 22፣2012(ኤፍ.ቢ.ሲ) የአዲስ
 አበባ ከተማ አስተዳደር የኮሮና ቫይረስ ስርጭትን 
ለመከላከል እና ለቅድመ ጥንቃቄ ስራዎች ይሆን 
ዘንድ ለ3 ክልሎች የ45 ሚሊየን ብር 
የንጽህና መጠበቂያ ቁሳቁሶችን ድጋፍ ማድረጉን አስታወቀ።
ድጋፉ ለአማራ፣ ለኦሮሚያና ደቡብ ክልሎች 
የሚሰጥ መሆኑን ከተማ አስተዳደሩ ገልጿል።
የንጽህና መጠበቂያ ቁሳቁሶቹ ከነገ ጀምሮ ለየክልሎቹ 
የማከፋፈል ስራ እንደሚከናወን የአዲስ አበባ ከተማ 
አስተዳደር ከንቲባ ጽህፈት ቤት ኃላፊ 
ወይዘሮ አለምጸሃይ ጳውሎስ ተናግረዋል።
የንጽህና መጠበቂያ ቁሳቁስ ድጋፉ  
በቀጣይ ለሌሎች ክልሎች እንደሚካሄድ 
ኃላፊዋ  መግለጻቸውን ኢ.ዜ.አ ዘግቧል፡፡
አዲስ አበባ፣ ሚያዚያ 22፣ 2012 (ኤፍ.ቢ.ሲ) 
የኮሮናቫይረስን ለመከላከል በድንበር አካባቢች ቁጥጥር 
እንዲጠናከር መደረጉን የሶማሌ ክልል ምክትል 
ርእሰ መስተዳድር አቶ ሙስጠፌ መሃመድ ገለፁ።
ክልሉ ከጅቡቲ፤ ሶማሊያና ኬኒያ ጋር 
በድንበር እንዲሁም ከሶስቱ ሀገራት ህዝቦች 
ጋር ደግሞ በባህል እና አኗኗር ዜይቤም ይዛመዳል።
ምክትል ርዕስ መስተዳድሩ አቶ ሙስጠፌ 
መሐመድ ከፋና ብሮድካስቲንግ ኮርፖሬት ጋር 
በስልክ በነበራቸው ቆይታ፥ የአጎራባች ሀገራት 
አርብቶ አደሮች አብዛኛውቹ በድንበር አካባቢ 
የሚንቀሳቀሱ በመሆኑ የመከላከል ስራው ፈታኝ ያደርገዋል ብለዋል።
ሆኖም ግን ተጋላጭነቱና ፈተናው ከፍተኛ ቢሆንም 
ክልሉ የበሽታውን ስርጭት ለመቆጣጠር እየሰራ ይገኛል ሲሉም አስታውቅዋል።
የክልሉ ተጋላጭነት አሁንም ከፍተኛ መሆኑን የሚያነሱት 
ምክትል ርዕስ መስተዳድሩ፥ በተለይም በጎረቤት 
ሀገር ሶማሊያ ያለው ሁኔታ አስደንጋጭ መሆኑ አንስተዋል።
ያለውንም አሳስቢ ሁኔታ ከፌደራል መንግስት የሚመለከታቸው 
አካላት ጋር መረጃ ልውውጥ ስለመደረጉን ተጨማሪ 
ዝግጅት በማስፈለጉም አሁንም አስፍላጊው 
ዝግጅት እየተደረገ መሆኑንም አቶ ሙስጠፌ አስታውቀዋል።
በሁሉም ዘርፍ አቅምን ለማጎልበት ከሚደረገው ጥረት 
በተጨማሪም ድንበር ተሻግረው የሚመጤ 
ዜጎች ወደ ህብረተሳቡ እንዳይቀላቀሉ 
እየተደረገ መሆኑንም ገልፀዋል።
በዚህም ከአጎራባች ሃገራት በተለያየ መንገድ 
ወደ ኢትዮጵያ በሚገቡ ከ1 ሺህ 500 በላይ 
ዜጎች በአስገዳጅ ለይቶ ማቆይ እንዲገቡ
 በማድረግ ክትትል እየተደረገላቸው ነው።
በተጨማሪም በክልሉ በደወሌ፤ ቶጎ ውጫሌ፤ 
ቦህ እና ሞያሌ በኩል ጥበቅ ቁጥጥር በማድረግ 
ድንበር ተሻግረው የሚገቡ ዜጎች የሚቆዩበት 
አስገዳጅ ለይቶ ማቆያ ተዘጋጅተዋል።
በቀጣይ ከሶማሊያ ወደ ኢትዮጵያ የሚገቡ ዜጎች እንዳሉ 
መረጃ በማመላከቱ በደወሌ፣ ቶጎ ውጫሌ፣ ቦህ እና 
ሞያሌ ድንበር አካባቢዎቹ ቁጥጥሩ እንዲጠናከር መደረጉን አስታውቅዋል።
ለዚህም የአስገዳጅ ለይቶ ማቆያ ማዕከላትን ወደ 15 
በማሳደግ የምርመራ ማዕከልን ከአንድ 
ወደ ሶሰት የማሳደግ ስራ ተጅመሯል ብለዋል።
ከሰሞኑ ከአጎራባች ሀገራት በሚመጡ ኢትዮጵያዊያን 
ስራ በዝቶበት ከቆዩት አንዱ የድሬድዋ ከተማ አስተዳድር ይጠቀሳል።
በድሬደዋ ከተማ ከጅቡቲ በኩል ያለው ድንበር ቁጥጥር 
እየተጠናከረ በመምጣቱ አሁን ላይ ወደ ከተማዋ የሚገቡ 
ዜጎች ቁጥር ቀንሷል ነው ያሉት 
የከተማዋ ጤና ቢሮ ሃላፊ ወይዘሮ ለምለም በዛብህ።
የቫይረሱን ስርጭት ከመከላከል በተጨማሪ በሆቴሎች፣ 
በባንክ፣ በአውሮፕላን ማረፊያ እና በአገልግሎት ዘርፍ 
ለተማሩ የህብረተሰብ ክፍል ከትናትናው ዕለት 
ጀምሮ በፍቃድኝነት የምርመራ ስራ መጀመሩንም ገልፀዋል።
አዲስ አበባ፣ሚያዝያ 22፣2012(ኤፍ.ቢ.ሲ) የከተማ 
ልማትና ኮንስትራክሽን ሚኒስቴር ከተሞች የመዋዕለ ንዋይ 
ዕቅዳቸውን ከልሰው ወረርሽኙን ወደ መከላከል
 ስራ ፊታቸውን በማዞር መስራት እንዳለባቸው ገለጸ።
ሚኒስቴሩ ዛሬ በሰጠው መግለጫ ÷መንግስት ኮቮድ
 19 ወረርሽኝን ለመከላከል ከፍተኛ ጥረት እያደረገ የሚገኝ 
በመሆኑ ይህንኑ ተልዕኮ በመጋራት በውጤታማነት 
ለመከላከል እንዲቻል ከተሞች የሚጠበቅባቸውን 
ድረሻ መወጣት እንዳለባቸው አሳስቧል።
በከተማ ልማትና ኮንንስትራክሽን ሚኒስቴር የከተሞች 
ገቢ ማሻሻያ፣ ፈንድ ሞቢላይዜሽንና ፋይናንስ ቢሮ 
ኃላፊ አቶ አምላኩ አዳሙ ÷ የከተሞች ተቋማዊና 
መሰረተ ልማት ማስፋፊያ ፕሮግራም (UIIDP) 
በአሁኑ ጊዜ በሃገሪቱ በሚገኙ 117 ከተሞች እየተተገበረ 
የሚገኝ ሲሆን በዚህ ዓመትም ከ3 ሺህ 610 
ያለነሱ ፕሮጀክቶችን በእቅድ ይዘው እየተተገበሩ ይገኛሉ ብለዋል፡፡
ይሁን እንጂ በአሁኑ ሰዓት በአለም አቀፍ እና በሀገር አቀፍ 
ደረጃም ከፍተኛ ጉዳት እያደረሰ ያለው የኮሮና ቫይረስ 
ወረርሽኝን ለመከላከል ከተሞች ለአቅም ግንባታ 
ሥራ የተያዘላቸውን በጀት ወረርሽኙን 
ወደ መከላከል ስራ በማዞር መስራት አለባቸው ብለዋል።
ከዚያም ባለፈ ከተሞች የወረርሽኙን አስከፊነት በመገንዘብ 
እስከ ሰኔ 30 ቀን 2012 ዓ.ም የማይጠቀሙበት በጀት 
ካላቸውም ቅድሚያ ወረርሽኙን ለመከላከል 
ትኩረት ሰጥተው መስራት ይኖርባቸዋል ነው ያሉት ፡፡
ሃላፊው አያይዘውም በእነዚህ 117 ከተሞች እየሰሩ የሚገኙትን 
የፕሮጀክት ሰራተኞችና በፕሮጀክቱ በተለያዩ የስራ ዘርፍ 
ተሰማርተው የሚገኙትን  በርካታ የሰው ኃይል ለመታደግ 
ሁሉም ከተሞች ትኩረት አድረገው መስራት አለባቸው  
ማለታቸውን ከከተማ ልማትና ኮንንስትራክሽን 
ሚኒስቴር  ያገኘነው መረጃ ያመለክታል።
አዲስ አበባ፣ ሚያዚያ 22፣ 2012 (ኤፍ.ቢ.ሲ) 
በኢትዮጵያ የኮሮና ቫይረስ ከተገኘባቸው ሰዎች ውስጥ 
አብዛኞቹ በለይቶ ማቆያ ውስጥ የነበሩ መሆናቸውን 
የኢትዮጵያ ሕብረተሰብ ጤና ኢኒስቲትዩት ገለፀ።
ይህ መረጃ እስከተጠናቀረበት ጊዜ ድረስ በኢትዮጵያ 
በአጠቃላይ በኮሮና ቫይረስ የተገኘባቸው 131 ሰዎች 
መሆናቸውን የጠቀሰው ኢኒስቲትዩቱ፥ ከእነዚህም 69 
ሰዎች ማለትም 53 በመቶ በአስገዳጅ የለይቶ 
ማቆያ ከነበሩ መንገደኞች ውስጥ መሆኑ ተረጋግጧል ብሏል።
የኢትዮጵያ ሕብረተሰብ ጤና ኢኒስቲትዩት ምክትል ዋና 
ዳይሬክተር አቶ አስቻለው አባይነህ እንደገለጹት 
፥የአለም ጤና ድርጅት የኮሮና ቫይረስ በሽታን 
ለመከላከል ሀገሮች ማድረግ ስለሚኖርባቸው 
ጥንቃቄዎች መልክቶችን እያስተላለፈ ይገኛል።
ከዚህም ውስጥ ለበሽታው የተጋለጡ ሰዎች በለይቶ 
ማቆያ ውስጥ ማስቀመጥ አንዱ ሲሆን፥ በኢትዮጵያም 
ማንኛውም ወደ ሀገር ውስጥ የሚገባ መንገደኛ ለ14 ቀናት 
በለይቶ ማቆያ እንዲገባ ተወስኖ ከውጭ ሀገር 
ተመላሾች ወደ ህብረተሰቡ ሳይቀላቀሉ በተዘጋጀው 
የለይቶ ማቆያ ቦታዎች እንዲቆዩ እየተደረገ ይገኛል።
ይህ መረጃ እስከተጠናቀረበት ጊዜ ድረስ በአዲስ አበባ 
እንዲሁም በክልል ከሚገኙ የለይቶ ማቆያ ቦታዎች በተገኘው 
መረጃ መሰረት ከ16 ሺህ በላይ ከውጭ ሀገር ተመላሾች ወደ 
ለይቶ ማቆያ የገቡ ሲሆን፥ የ14 ቀን ቆይታ ጊዜያቸውን ያጠናቀቁ 
እና የላብራቶሪ ምርመራ ተደርጎላቸው ከኮሮና ቫይረስ 
ነጻ የሆኑ 5 ሺህ 342 ሰዎች ወደ ህብረተሰቡ 
እንዲቀላቀሉ መደረጉንም አስታውቋል።
በዚህም በቫይረሱ የተያዙ በርካታ ሰዎችን 
ማግኘት የተቻለ ሲሆን፥ ይህም የቫይረሱን
ስርጭት ለመከላከል በከፍተኛ ሁኔታ አግዟል ብለዋል።
አቶ አስቻለው አባይነህ አክለውም መንገደኞች በለይቶ 
ማቆያ እንዲቆዩ መደረጉ የበሽታውን ስርጭት ለመቆጣጠር 
የተወሰደ እርምጃ መሆኑን በመረዳት በማቆያ ውስጥ 
በሚሆኑበትም ወቅት ከሌሎች ጋር 
ባለመገናኘት ራሳቸውን ሊጠብንቁ ይገባል ብለዋል።
ወደ ቤተሰቦቻቸው ሲቀላቀሉም ለህብረተሰቡ የሚተላለፉ 
መልዕክቶችን ተግባራዊ እንዲያደርጉ መልዕክት እንዲያስተላልፉ 
ጥሪ ማቅረባቸውን ኢኒስቲትዩቱ ያወጣው መረጃ ያመለክታል።
በተጨማሪም ህብረተሰቡ ለተለያዩ ጉዳዮች በአንድ ቦታ 
መሰባሰብን በማስወገድ፣ እጅን አዘውትሮ በመታጠብ፣ በአካል 
ንክኪ የሚደረግ ሰላምታን በመተውና አካላዊ መራራቅን 
ተግባራዊ በማድረግ የበሽታውን ስርጭት እንዲከላከል በአሳስበዋል።
አዲስ አበባ፣ ግንቦት 23፣2012 (ኤፍ.ቢ.ሲ) በአዲስ 
አበባ የኮቪድ-19 ሕሙማንን እያገለገሉ ለሚገኙ 1 
ሺህ 750 የጤና ባለሙያዎች ጊዜያዊ መኖሪያ 
ቤቶች መዘጋጀታቸውን የጤና ሚኒስትር ዶ/ር ሊያ ታደስ ገልጸዋል።
የኮቪድ ሕሙማንን የሚያክሙ የጤና ባለሞያዎች 
ራሳቸውን ለቫይረሱ ተጋላጭ እንዳያደርጉ የኢንፌክሽን 
መከላከያ ቁሳቁስ በማቅረብ ረገድ በትኩረት እየተሠራ መሆኑን ጠቁመዋል።
በተመሳሳይ በሁሉም ክልሎች ጊዜያዊ መኖሪያዎችን 
ለማቅረብ ዝግጅት እየተደረገ መሆኑን ጠቁመዋል።
የጤና ባለሞያዎች ባልታወቀ ሁኔታ ለቫይረሱ ተጋላጭ 
የሚሆኑበት ሁኔታ ቢፈጠር ተለይተው የሚቆዩበት እና 
በበሽታው ቢያዙ የሚታከሙበት ቦታ መዘጋጀቱንም ሚኒስትሯ ገልጸዋል።
በተለይም በአዲስ አበባ በቫይረሱ የሚያዙ ሰዎች ቁጥር 
ከጊዜ ወደ ጊዜ መጨመሩን ተከትሎ ለጤና 
ባለሞያዎቹ እነዚህ ቦታዎች መዘጋጀታቸውን ተናግረዋል።
የጤና ባለሞያዎቹ መቼ እና በምን መልኩ ወደ ለይቶ 
ማቆያ መግባት እንዳለባቸው የሚያመላክቱ መመሪያዎች 
ከጤና ባለሞያዎች እና ከዘርፉ ማኅበራት 
ጋር በጋራ እየተሰራ መሆኑን ገልጸዋል።
በአገር አቀፍ ደረጃ ለጤና ባለሞያዎች እና ሠራተኞች 
የሚቀርቡ የኢንፌክሽን ቁሳቁስ እና አልባሳት በግዥ፣ 
በዕርዳታ እና በማምረት የማሟላት ሥራ እየተሠራ መሆኑንም ተናግረዋል።
በአገር አቀፍ ደረጃ ለጤና ባለሞያዎች የሚቀርቡ ደረጃቸውን 
የጠበቁ 7 ነጥብ 5 ሚሊዮን የሕክምና የፊት 
መሸፈኛ ጭምብሎች መከፋፈላቸውንም 
መናገራቸውን ከሚኒስቴሩ ያገኘነው መረጃ ያመለክታል።
በመጪዎቹ ሳምንታትም በልገሳ እና በግዥ 25 ሚሊየን 
የፊት ጭምብሎች ወደ አገር ውስጥ ገብተው 
ለሕክምና ባለሞያዎች እንደሚሰራጩም አመልክተዋል።
በዓለም አቀፍ ደረጃ የፊት ጭምብሎች እጥረት 
ስላለ የጤና ባለሞያዎች ይህን ከግምት 
በማስገባት በጥንቃቄ እንዲጠቀሙ ጥሪ አቅርበዋል።
አዲስ አበባ ፣ ነሐሴ 1 ፣ 2012 (ኤፍ ቢ ሲ) 
ባለፉት 24 ሰአታት ለ9 ሺህ 203 ሰዎች የላቦራቶሪ 
ምርመራ ተደርጎ 552 ሰዎች የኮሮና ቫይረስ 
እንደተገኘባቸው የጤና ሚኒስትሯ ዶክተር ሊያ ታደሰ አስታወቁ፡፡
ሚኒስትሯ አሁን ላይ ቫይረሱ የተገኘባቸው ሰዎች 
ቁጥር 21 ሺህ 452 መድረሱን በፌስ ቡክ ገጻቸው አስፍረዋል፡፡
ከዚህ ባለፈም ባለፉት 24 ሰአታት 388 ሰዎች 
ከቫይረሱ ያገገሙ ሲሆን በአጠቃላይ 9 ሺህ 415 ሰዎች ከቫይረሱ አገግመዋል፡፡
ከዚህ ባለፈም የ15 ሰዎች ህይወት ያለፈ ሲሆን ይህን 
ተከትሎም በኢትዮጵያ 380 ሰዎች በቫይረሱ ሳቢያ ለህልፈት ተዳርገዋል፡፡
በተጨማሪም 174 ሰዎች በፅኑ ህክምና ላይ ይገኛሉም ነው ያሉት፡፡
በኢትዮጵያ እስካሁን ለ478 ሺህ 17 ሰዎች 
የላቦራቶሪ ምርመራ ተደርጎ 21 ሺህ 452 ሰዎች ቫይረሱ ተገኝቶባቸዋል፡፡
አሁን ላይ 11 ሺህ 655 ሰዎች በኢትዮጵያ የኮሮና ቫይረስ ይገኝባቸዋል፡፡
ደንገል ኃ.የተ.የግ.ማህበር ቀደም ሲል የተለያዩ የህፃናትና የእርጉዝ
 እናቶችን ምቾት ለመጠበቅ የሚያስችሉ ትራሶችን ሲያመርት የቆየ ድርጅት ነው፡፡
በ19ኛው ክፍለዘመን መጀመሪያ አካባቢ በፊንላንዶች እንደተጀመረ 
የሚነገርለትና መጠሪያ ቃሉንም ከዛው ያገኘው ሳውና ባዝ፤ 
በተፈጥሮም ሆነ በሰው ሠራሽ መንገድ በጋለ አለት ላይ ውሃ በማፍሰስና 
እንፋሎት እንዲፈጠር በማድረግ በእንፋሎቱ ገላን የማጽዳት ተግባር ነው፡፡ 
አምስት የሳውና ባዝ አይነቶች በስፋት ይታወቃሉ፡፡ 
እነዚህም ድራይ፣ ስቲም፣ ኢንፍራሬድ ዌት እና ስሞክ ይባላሉ፡፡ 
እነዚህ የሣውና ባዝ አይነቶች እንደስማቸው ሁሉ የተለያዩ አገልግሎቶች አሏቸው፡፡ 
በሰውነታችን ውስጥ የሚያስከትሉትም 
ለውጥና የሚሰጡትም ጠቀሜታ እንደዚሁ የተለያየ ነው፡፡ 
ከእነዚህ መካከል በስፋት የሚታወቀውና አገልግሎት ላይ የዋለው
 ኢንፍራሬድ ሳውና ባዝ የተባለው ዓይነት ነው፡፡ 
ይህ ዓይነቱ ሳውና ባዝ ከሰውነታችን ውስጥ መርዛም ነገሮችን 
በማስወገድ ጤናማና ንፁህ ቆዳ እንዲኖረን በማድረግ ረገድ ከፍተኛ ጠቀሜታ አለው፡፡
ቀደም ባሉት ዓመታት እንደቅንጦት ይታይ የነበረውና ለሠርግና ለአንዳንድ
 ፕሮግራሞች ብቻ ጥቂት ሰዎች ይጠቀሙበት የነበረው ሳውና ባዝ፤ 
ዛሬ የበርካታ የከተማችን ሴቶችና ወንዶች ራሳቸውን ለማስዋብና ቆዳቸውን
 ለመንከባከብ እየተጠቀሙበት ይገኛል፡፡ በእርግጥ ሳውና ባዝ 
(በእንፋሎት ገላን ማጽዳት) በአንዳንድ የአገሪቱ ክልሎች ለሚኖሩ 
ህዝቦች የተለመደና ለዓመታት ሲገለገሉ የኖሩበት የተፈጥሮ የህክምና ዘዴ ነው፡፡
 ሆኖም ግን በከተማ ውስጥ በሚኖሩ ሰዎች ዘንድ ከውበት መጠበቂያነት 
የዘለለ አገልግሎት እንዳለው እምብዛም ሳይታወቅ ቆይቷል፡፡
ሳውና ባዝ በቆዳችን ላይ ያሉትን ቀዳዳዎች ክፍተት 
ስለሚጨምር፣ ከሰውነታችን በሚወጣው ላብ አማካኝነት 
መርዛማ ንጥረ ነገሮችንና ሌሎች ቆሻሻዎች ከደማችን ውስጥ እንዲወገዱ ያደርጋል፡፡
በዚህ መንገድ አላስፈላጊ ነገሮች የተወገዱለት የሰውነታችን ቆዳ፣ 
ንፁህና ጤናማ በመሆን ለተመልካችም የሚያስደስት ገጽታን እንድንጐናፀፍ ያደርገናል፡፡
 የቆዳ መድረቅና ማሳከክ፣ የቆዳ ቁጣ (አለርጂ) 
ለመሳሰሉ ችግሮችም ሳውና ባዝ ፍቱን መፍትሔ ነው፡፡ የሳውና ባዝ ሌላው 
ጠቀሜታ ደግሞ ጡንቻዎችን ዘና በማድረግ በመገጣጠሚያ
 ላይ የሚከሰቱ ችግሮችን ማስወገድ ነው፡፡ 
የጡንቻ መሸማቀቅ፣ የመገጣጠሚያ ህመም፣ ሪህና የመሳሰሉ 
በሽታዎች ከእንፋሎት ውሃው በሚገኘው ሙቀት የህመም 
ስሜታቸውን ማስታገስና ህመምተኛው እፎይታን ሊያገኝ ይችላል፡፡
ሳውና ባዝ አካልና አዕምሮንም ዘና በማድረግ ውጥረትን የማርገብ ተግባርም አለው፡፡
 መረጃዎች እንደሚጠቁሙት፤ ከእንቅልፍ ማጣት ጋር የተያያዙ ችግሮች 
ያሉበት ሰው ሳውና ቢጠቀም ችግሩ ሊቃለልለት ይችላል፡፡
ለመታፈን ችግር፣ ለጉሮሮ ህመም፣ ለጉንፋንና ለብሮንካይትስ
 ሳውና ባዝ (የእንፋሎት መታጠቢያ) ውስጥ የገባ ሰው፣ የሙቀት መጠኑ በመጨመር 
 ድግሪ ሴንቲግሬድ ድረስ ከፍ ሊል እንደሚችል የሚጠቁመው መረጃ
 ይህ የሰውነት ሙቀት መጨመር በቆዳ አካባቢ ከፍተኛ የደም ዝውውር 
እንዲኖር ማድረጉንና የላብ መጠንን በመጨመር አላስፈላጊ ነገሮችን
 ከሰውነታችን ውስጥ የማስወገድ ሥራው እንዲጨምር እንደሚያደርግ ይገልፃል፡፡
 እነዚህን አላስፈላጊ ነገሮች ለማስወገድም
 ሰውነታችን ኃይል መጠቀም ይኖርበታል፡፡ 
ይህንን ኃይል ለማግኘት ደግሞ በሰውነታችን ውስጥ 
የተከማቸው ስብ ይቀጣጠላል፡፡ በዚህም ከባድ ሥራን ወይም
 የአካል ብቃት እንቅስቃሴን ከማድረግ ጋር ተመጣጣኝነት
 ያለው ስብ ከሰውነታችን ውስጥ እንዲወገድ ያደርጋል፡፡
ይህንንም ተከትሎ የሰውነታችን ክብደት እየቀነሰ ይሄዳል ማለት ነው፡፡ 
 ደቂቃ ሳውና ባዝ መውሰድ ከአንድ እስከ ሁለት ሰዓት ጠንካራ እርምጃ 
ወይም የአንድ ሰዓት የአካል ብቃት እንቅስቃሴ ከማድረግ ጋር ይስተካከላል፡፡
ዘርፈ ብዙ ጠቀሜታ እንዳለው የሚነገርለትን ሳውና ባዝ ከጤና አኳያ መውሰድ 
የማይገባቸው ሰዎች እንዳሉ ጥናቶች ይጠቁማሉ፡፡
እርጉዞች፣ የልብ ህሙማኖችና ከፍተኛ የደም ግፊት ያለባቸው ሰዎች
 ሳውና ባዝ ችግር ሊያስከትልባቸው ይችላል፡፡ አብዛኛዎቻችን
 ለውበታችን የምንጠቀምበት ሣውና ባዝ (የእንፋሎት መታጠቢያ)
 እነዚህ ሁሉ ጠቀሜታዎች አሉት፡፡
በከተማችን በቁጥር በርከት ያሉ የሣውና ባዝና የእስቲም አገልገሎት
 የሚሰጡ ቤቶች ያሉ ሲሆን የአገልግሎት ዋጋቸውም እንደ ቤቶቹ 
ጥራትና እንደ አካባቢያቸው ይለያያል፡፡ አብዛኛዎቹ የሳውና ባዝ ቤቶች በቦሌ፣ 
በሃያ ሁለት አካባቢ፣ ቴሌ መድሃኒያለም፣ ሲኤምሲ፣ 
መገናኛና ሣር ቤት አካባቢ ይገኛሉ፡፡ የፍልውሃዎች ድርጅትም
 በአዲስ አበባ ከተማ ብቸኛው ተፈጥሮአዊ የሳውና ባዝ አገልግሎት
 የሚሰጥ ሲሆን በአሁኑ ወቅት ለአንደኛ ማዕረግ  47 ብር፣ ለሁለተኛ ማዕረግ 
ብር እያስከፈለ አገልግሎት ይሰጣል፡፡ የተለያዩ የግል ሳውና ባዞች ደግሞ 
ደንበኞቻቸው ለሁለት ሰዓታት በ75 ብር ክፍያ አገልግሎት እንዲያገኙ ያደርጋሉ፡፡ 
ዳጊ፣ አለም ፊትነስ፣ ዴይስፓ፣ ሮዝ፣ ዮሊ ወዘተ… የሣውና ባዝ አገልግሎት
 ከሚሰጡ የከተማችን የውበት ሣሎኖችና ጂምናዚየሞች መካከል ተጠቃሾች ናቸው፡፡
ጤናችን ያለበት ደረጃ፣ ሁኔታና የሚደረግለት ክብካቤ የመሻሻላችንና የዕድገታችን 
ዋነኛ አመልካች ከመሆኑም በላይ በኅብረተሰብም
 ሆነ በአገር ደረጃ ጥሩ ወይም መጥፎ የመሥራታችን መገለጫም ነው፡፡ 
ይህ ብቻም አይደለም፤ በኅብረተሰቡም ውስጥ በጣም ከሚፈለጉና 
መሠረታዊ ከሆኑ ዋና ዋና ጉዳዮች አንዱ ሆኖ ሰርጿል፡፡ ለዚህ ነው 
ጤና በሁሉም የዓለማችን ክፍል የሰዎች ዋነኛ ሰብአዊ መብትና 
መሠረታዊ ፍላጐት የሆነው፡፡ ስለዚህ በሚሊዮን የሚቆጠሩ
 የጤና ባለሙያዎች በትምህርትና ጤናማ የአኗኗር ስልት በማስተዋወቅ
በሽታና ጉዳት የሚያደርሱ ችግሮች ከመፈጠራቸው በፊት በጥናትና 
ምርምር ለመከላከል፣ ከበርካታ መንግሥታዊና መንግሥታዊ ካልሆኑ 
ድርጅቶች ጋር በመተባበር የዜጐች ጤና ተሻሽሎ ደስተኛ ሕይወት
 የሚመሩበትን መንገድ ለማመቻቸት ሌት ተቀን እየጣሩ ናቸው፡፡
ይሁን እንጂ ሚሊዮኖች የጤናን ሁኔታ ለማሻሻል ቢደክሙና ቢጥሩ
ቢሊዮን ዶላሮች ወጪ ቢደረጉም፣ መከላከል በሚቻል በሽታዎች፣ ሚሊዮኖች 
ያለ ዕድሜያቸው እየረገፉና፣ የበሽታና የአካል ጉዳት ሰለባ እየሆኑ ነው፡፡
የሕዝብ ጤና መሠረታዊ መመሪያ፣ ሁሉም ሰው ጤነኛ የመሆን መብት አለው
 ፍትህ በነገሠበት ዓለም ሁላችንም ለጤናችን የሚበጀንን 
የመምረጥ መብት አለን የሚል ነው፡፡ በሕዝብ ጤና ጽሑፎችና 
ተግባራዊ አሠራር መሠረት ፍትሐዊ ጤና ማለት፣ እያንዳንዱ 
ሰው ጤነኛ የመሆን ሙሉ አጋጣሚዎች ይኖሩታል፤ እንዲሁም 
ማንም ሰው በኅብረተሰቡ ውስጥ ባለው ከፍ ወይም ዝቅ ያለ 
ደረጃ ወይም በሌላ በማኅበረሰቡ በሚወሰን በማንኛውም ሁኔታ 
የጤና መብቱን አያጣም ወይም አይነፈግም የሚል ነው፡፡
ዛሬ ግን በተለየ አስገራሚ መልኩ የሰዎች ጤና በሚኖሩበት አካባቢ የሚወሰን ሆኗል፡፡ 
የምዕራቡ ዓለም ሰዎች በአማካይ ከ80 ዓመት በላይ መኖር አለብን ብለው ያስባሉ፡፡
ከሰሃራ በታች ያሉ አብዛኞቹ የአፍሪካ አገራት ደግሞ ለመኖር የሚያስቡት ከ50 
ዓመት ጥቂት ቢዘል ነው፡፡ 
ጤናና በሽታ ባሉባቸው አገሮች፣ የመኖር ሁኔታ የሚወሰነው በኢኮኖሚው ደረጃ ነው፡፡ 
የአገሪቷ የኢኮኖሚ ደረጃ ዝቅተኛ ከሆነ የጤና ሁኔታም በዚያው መጠን 
የደኼየና የተጐሳቆለ ይሆናል፡፡ እንዲህ ዓይነት ኢ-ፍትሐዊ ሁኔታ
 መፈጠር አልነበረበትም - ትክክልም አይደለም፡፡
ሁሉም ሰው ተመሳሳይ ጤና ኖሮት አይወለድም፡፡ 
እኩል ያልሆነ ጤና የሚፈጠረው በጤና ደረጃ (ሁኔታ) መለያየት ወይም 
ለጤና ወሳኝና አስፈላጊ የሆኑ ነገሮች በተለያዩ የሕዝብ ቡድኖች 
መካከል እኩል ሳይከፋፈሉ ሲቀሩ ነው፡፡ አንዳንድ የጤና ልዩነቶች በባዮሎጂያዊ 
(በጽንሰ ሂደት ወቅት በሚፈጠር) ልዩነት፣ ወይም በዚሁ ወቅት በነፃ 
ምርጫ ሊፈጠር ይችላል፡፡ ሌላው ደግሞ በውጫዊ (አካባቢያዊ) 
ተጽእኖና አብዛኛውን ጊዜ ከግለሰቡ ቁጥጥር 
ውጭ በሆነ ምክንያት የሚከሰት ሊሆን ይችላል፡፡
የመጀመሪያው ዓይነት ፍፁም የማይቀለበስ፣ በሞራልም 
ሆነ በእምነት ደረጃ የጤና ወሳኞችን መቀየር በፍፁም ስለማይቻል ልዩነቱ 
ሊቀር አይችልም፡፡ በሁለተኛው መንገድ የጤና እኩልነት የማይኖረው 
እኩል ባልሆነና በተዛባ የገቢ፣ የቁሳቁስና የአገልግሎት አቅርቦትና ክፍፍል የተነሳ ነው፡፡ 
ይህ የማያስፈልግና መቅረት ያለበት እንዲሁም 
የተሳሳተና አግባብነት የሌለው አሠራር ውጤት፣ እኩል ያልሆነ
 ኢ-ፍትሐዊ የጤና ሁኔታ እንዲፈጠር ያደርጋል፡፡
ኢ - ፍትሐዊ ጤና በጣም ውስብስብ ጉዳይ ነው፡፡ 
በኅብረተሰቡ ውስጥ ወሳኝ የሆኑት  የቅጥርና የሥራ ሁኔታ፣
 ትምህርት፣ ተስማሚ መኖሪያ፣ አቅምን ያገናዘበ የኢነርጂ 
አቅርቦት፣ ኢኮኖሚያዊና ማኅበራዊ ግንኙነቶች፣ እንክብካቤ፣ 
የተፈጥሮ ሀብት ክፍፍል፣ የፖለቲካ ስልጣን… ያሉ ነጥቦች በግለሰብና
 በማኅበረሰብ ጤና ላይ ተጽእኖ መፍጠር ስለሚችሉ፣ 
እነዚህን ነጥቦች አመለካከታችንን አስፍተንና በጥንቃቄ ልናያቸው ይገባል፡፡
 የኅብረተሰቡ ሀብት ከፍ ሲል በተጠቀሱት የማኅበረሰቡ ወሳኝ ነጥቦች
 አማካይነት እኩል ካልተከፋፈ በዓለም ላይ የሚታዩትን የተለያዩ 
የጤና ጉድለቶች ለማስተካከል የተለያዩ የሕዝብ ጤና አጠባበቅ
 ባለሙያዎችና ተቋማት ትብብርና ቅንጅት ያስፈልጋል፡፡ 
የተለያዩ ሙያዎች ማኅበር የሆነውና የዓለም ጤናን 
ማሳደግና መንከባከብ ዓላማውና ተልዕኮው ያደረገው 
የዓለም ሕዝብ ጤና አጠባበቅ ማኅበራት ፌዴሬሽን 
 ለእንዲህ ዓይነቱ ተግባር የቆመ ተቋም ነው፡፡
ከፌዴሬሽኑ ዋና ፖሊሲዎችና ዓላማዎች አንዱ
ጀምሮ በየሦስት ዓመቱ የሚያካሂደው የዓለም ሕዝብ የጤና ጉባኤ ነው፡፡
 በዚሁ መሠረት ዘንድሮ “ዓለም አቀፍ ፍትሐዊ የሕዝብ ጤና
ምቹ አጋጣሚዎችና ስጋቶች” በሚል ርዕስ 13ኛ ጉባኤውን ከሚያዝያ 
ቀን 2004 ዓ.ም በአዲስ አበባ ኢትዮጵያ ያካሂዳል፡፡ በዚህ ጉባኤ ከተለያዩ 
የዓለም ክፍሎች የሚመጡ በርካታ የሕዝብ ጤና አጠባበቅ ባለሙያዎች 
ፍትሐዊ ጤና ለሁሉም” ከሚለው ዋነኛ አጀንዳ በተጨማሪ በተለያዩ 
ጤና ነክ ጉዳዮች ላይ ይመክራሉ - ይወያያሉ፡፡
ጉባኤው በአገር፣ በአህጉርና በዓለም ደረጃ አቀፍ ደረጃ 
ያሉ ሐሳቦችና ተሞክሮዎችን (ልምዶችን) ለመለዋወጥ 
ምቹ አጋጣሚዎችን ይፈጥራል፡፡ ከዚህ በተጨማሪም 
ለማኅበራዊና ጤና ወሳኝ በሆኑ ነጥቦች ላይ በመወያየት አገሮች 
ለፍትሐዊ ጤና መጓደል ምክንያት የሆኑ ነጥቦችን ከስረ 
መሠረታቸው በማጥፋት፣ ለሁሉም ጤና ምቹ ተስማሚና 
ጤነኛ መኖሪያ ለመፍጠር የገቡትን ቃል በፍጥነት እንዲያሳድጉ ጥሪ ያስተላልፋል፡፡
የዓለም ጤና ድርጅት ኮሚሽን ወሳኝ በሆኑ የማኅበራዊ ጤና ጉዳዮች 
ላይ ከሠራው ሥራ የቀሰምነው ዋነኛ ትምህርት፣ መንግሥታት
 ዓለም አቀፍ ድርጅቶች፣ መንግሥታዊ ያልሆኑ ድርጅቶችና 
ሌሎች ባለድርሻ አካላት በጋራ ተባብረው ከሠሩ፣ 
በአንድ ትውልድ ጊዜ ውስጥ የተዛባውን የጤና አጠባበቅ 
በመቀልበስ የዜጐችን ሕይወት ማሻሻል እንደምንችል ነው፡፡
ጉባኤው የሚካሄደው በመላው ዓለም ባሉ የተለያዩ የሕዝብ 
ቡድኖች መካከል የጤና አገልግሎት አሰጣጥ መዛባትና መለያየት 
እየጨመረና እየሰፋ ባለበት በአሁኑ ወቅት መሆኑ በጣም ጥሩ አጋጣሚ ነው፡፡ 
ምክንያቱም ተሳታፊዎቹ፣ የጤና አቅርቦትና አገልግሎት ለሁሉም
 ዜጋ በእኩል ደረጃ ያለመስጠት በመላው ዓለም የፈጠረው ጉዳትና
 ተፅዕኖ ምን ያህል እንደሆነ በተለያዩ አጋጣሚዎች የቀሰሙትን 
ትምህርትና ልምድ በማንሳት በጥንቃቄ ይወያዩበታል፡፡
ከተለያየ ዘርፍ የመጡት በርካታ ባለሙያዎች የሚያበረክቱት 
አስተዋጽኦና ትምህርት፣ በተለያዩ የመንግሥት እርከን ላሉና ሌሎች 
ባለድርሻ አካላት፣ ፖሊሲ አውጪዎችና የፖሊሲው ፈፃሚዎች፣ 
እጅግ የዘቀጠውን ጤና ተቀባይነት እስከሚኖረው ደረጃ ድረስ 
ከፍ እንዲያደርጉበት ያለ ጥርጥር ጥሩ ግብአት ይሆናቸዋል፡፡
ስለዚህ፤ የተሻለ የጤና ሁኔታ ለመፍጠርና በመላው ዓለም ላሉ ሕዝቦች 
በሙሉ ፍትሐዊ ጤና ማቅረብ እንዲቻል ሁሉም የጉባኤው ተሳታፊዎች 
ያላችሁን እውቀትና ልምድ በቅንነት እንድታካፍሉ በትህትና
 እጠይቃለሁ በማለት አስገንዝበዋል፡፡
ዶ/ር መንግሥቱ አስናቀ የኢትዮጵያ ጤና ባለሙያዎች ማኅበር ፕሬዚዳንት ነበሩ
አዲስ አበባ በየእለቱ ከ5ሺ በላይ ህገወጥ እርድ ይፈፀማል
ለወራት ከሥጋና ቅቤ ታቅቦ የቆየው ህዝበ ክርስቲያን  
ፆሙን ፈቶ ከራቃቸው ምግቦች ጋር ሊገናኝ ነው፡፡ 
እለተ ፋሲካ በክርስቲያን እምነት ተከታዮች ዘንድ በእጅጉ
 የሚወደድና በድምቀት የሚከበር በዓል ነው፡፡ የዛሬን 
አያድርገውና አብዛኛው የበዓሉ አክባሪ የቤቱ የበግና 
የፍየል እርድ የሚያከናውንበት፣ በየሰፈሩ የተቧደኑ ሰዎችም በጋራ የገዙትን
 በሬ አርደው የቅርጫ ሥጋ ይከፋፈሉ የነበሩበት ዘመን ቅርብ ነው፡፡ 
እጣ ተጥሎ የደረሰውን የቅርጫ ሥጋ ፣ በትሪና በዘንቢል አሸክሞ
 ከቤቱ የሚደርስ አባወራን ማየት ዛሬ የሚናፈቅ ሆኗል፡፡ 
የዘንድሮው የበግና በሬ ዋጋ ይህን የቆየ የበዓል አከባበር
 ሥርዓት ሊያስቀጥል የሚችል አይመስልም፡፡ 
የዶሮ ዋጋ የቀድሞውን የበግ ዋጋ አክሎ፣ በጉ የበሬ ዋጋ ላይ ደርሶ የማይቀመስ ሆኗል፡፡
የዛሬው ጉዳያችን ግን ከበግና በሬ ዋጋ መወደድ ጋር የተያያዘ አይደለም፡፡
 ይልቁንም በአነስተኛ ዋጋ ለገበያ የሚቀርቡና ጤንነታቸው 
ያልተረጋገጠ የከብትና የበግ ሥጋዎች ሞት ሊያስከትል 
ለሚችል የጤና ችግር እንደሚዳርጉ ከባለሙያዎች 
ያገኘነውን ልናካፍላችሁ አስበን ነው፡፡
ጤንነቱ ያልተረጋገጠ ሥጋ የሚገኘው በአብዛኛው
 በየመንደሩና በየሰፈሩ በሚደረጉ እርዶች እንደሆነ 
የአዲስ አበባ ቄራዎች ድርጅት ማኔጂንግ ዳይሬክተር 
አቶ ኤፍሬም ደሳለኝ ይናገራሉ፡፡ በህገወጥ መንገድ ለእርድ 
የሚቀርቡ እንስሳት በቅድሚያ የጤና ምርመራ
 የሚደረግላቸው ባለመሆኑ፣ በቀላሉ ከእንስሳት ወደ ሰው 
ሊተላለፉ የሚችሉና ሞትን የሚያስከትሉ በሽታዎችን ሊያስተላልፉ ይችላሉ፡፡ 
እርዱ በሚከናወንበት ጊዜም ንፅህናው ባልተጠበቀ ስፍራና
 መሣሪያዎች የሚፈፀም በመሆኑ፣ ሥጋው በቀላሉ እንዲበከልና በሽታ
 አምጪ የሆኑ ነገሮች እንዲራቡበት ይሆናል የሚሉት አቶ 
ኤፍሬም፤ ይህ ደግሞ ለምግብነት በሚውልበት ወቅት 
እንደ አባሠንጋና የመሰሉ ገዳይ በሽታዎችንና ኮሌራና 
አሜባ የመሳሰሉ በባክቴሪያ ሊተላለፉ የሚችሉ በሽታዎችን ያመጣል ይላሉ፡፡
የአዲስ አበባ ቄራዎች ድርጅት በአዲስ አበባ ከተማ አስተዳደር 
ሥር ሆኖ ጤናማነቱ የተረጋገጠ የእርድ አገልግሎት በመስጠት ላይ 
መሆኑን የሚናገሩት አቶ ኤፍሬም፤ ድርጅቱ ለእርድ የማቀርበው 
እንስሳ ከመታረዱ በፊት በሚደረግለት የቁም ምርመራና ከታረደ በኋላም 
በማደርግለት የበድን ምርመራ ጤናማነቱ የተረጋገጠ ሥጋ ለህብረተሰቡ 
እንዲቀርብ ያደርጋል ብለዋል፡፡ ድርጅቱ ለሚሰጠው የእርድ አገልግሎትም 
ለበሬ 180 ብር እንዲሁም ለበግ 30 ብር እንደሚያስከፍል፤ ይህም በመንደሩ 
ለእርድ ከሚከፈለው ዋጋ በእጅጉ ያነሰ መሆኑን ይገልፃሉ፡፡
ለእርድ የሚቀርቡ እንስሳት የቁም ምርመራ ሲደረግላቸው 
የበሽታ ምልክቶች ከታዩባቸው ለብቻቸው እንዲሆኑ ተደርገው 
የህከምና ክትትል እንደሚደረግላቸውና ለውጥ ካመጡ በኋላ 
ታርደው የበድን ምርመራ እንደሚካሄድ የሚናገሩት አቶ ኤፍሬም፤
 በዚህ ምርመራ በሥጋው ላይ በቀላሉ ከእንስሳ ወደ ሰው የሚተላለፍ 
በሽታ መኖሩ ከተረጋገጠ ሥጋው እንዲቃጠል ይደረጋል ብለዋል፡፡
በዚህ ምክንያት በከብት አቅራቢው ላይ የሚደርሰውን ኪሳራ 
የሉካንዳ ነጋዴዎች ማህበር ካሳ በመክፈል ይታደጋል፡፡ 
ማህበሩ በዚህ ጉዳይ ላይ እየሰራ ያለው ነገር የሚበረታታ ነው ብለዋል፡፡
ህገወጥ እርድ የሚከናወነው በድብቅ በመሆኑ በአብዛኛው እርዱ የ
ሚፈፀመው በቆሻሻ መውረጃ ወንዞችና ቱቦዎች ሥር፣ በየመፀዳጃ 
ቤቱ በመሆኑ ሥጋው በቀላሉ ለብልሽት እንደሚዳርግ የሚናገሩት 
አቶ ኤፍሬም፤ ቄራዎች ድርጅት ከንግድና ኢንዱስትሪ ቢሮ፣
 ከጤና ጥበቃ፣ ከፍትህና ከፀጥታ አካላት ጋር በመተባበር ክትትል
 እንደሚያደርግና በህገወጥ እርድ የተገኙ የእንስሳት ሥጋን ተቀብሎ 
የማስወገድ ሥራ እንደሚሰራ ገልፀዋል፡፡
በአዲስ አበባ ከተማ ብቻ በቀን ከ5ሺ ያላነሱ በግና ፍየሎች
 በህገወጥ መንገድ እንደሚታረዱ የጠቆሙት አቶ ኤፍሬም፤ 
የፒያሳው ጀጐል ሰፈርና የመርካቶው አሜሪካን ግቢ ህገወጥ 
እርድ ከሚከናወንባቸው ስፍራዎች ግንባር ቀደሞቹ እንደሆኑ ተናግረዋል፡፡
የውስጥ ደዌ ስፔሻሊስቱ ዶ/ር ፈትሒ መሀመድ በበኩላቸው፤ ጤንንቱ 
ያልተረጋገጠ ሥጋን መመገብ ከኮሶ ትል አንስቶ ገዳይ እስከሆኑ አባሰንጋና 
መሰል በሽታዎች ሊያጋልጥ እንደሚችል ጠቁመው፤ በህገወጥ 
መንገድ የሚከናወን እርድ በሁለት መንገድ በሥጋው ጤንነት ላይ 
ችግር ሊፈጥር ይችላል ብለዋል፡፡ እንስሳው ከመታረዱ በፊት
 በቂ ምርመራና ክትባት ሳይደረግለት መቅረቱ አንዱ ችግር ሲሆን
 ሥጋው ከታረደ በኋላ በአቀማመጥና በማጓጓዝ ሂደቶች የተለያዩ 
ገዳይ ባክቴሪያዎችን ሊያፈራ እንደሚችል ገልፀዋል፡፡ ሥጋ በባህርይው
 ባክቴሪያዎችን ቶሎ ማፍራት ይችላል ያሉት ዶክተሩ፤ ይህም ከቁርጠት
 ጀምሮ ለሞት ሊዳርጉ እስከሚችሉ በሽታዎች ድረስ ሊያስከትል እንደሚችል ይገልፃሉ፡፡
 እንስሳው ከሞተ በኋላ ታርዶ ለምግብነት መዋሉ ያለውን ችግር አስመልክተው 
ሲናገሩም፤ ከብቱ እንደሞተ በፈርሱ ውስጥና በተለያዩ ቦታዎች ያሉት 
ባክቴሪያዎች በቀላሉ ወደ ሥጋው በመግባት የመራባት እድል ስለሚኖራቸው
፣ ሥጋው በቀላሉ ሊበከልና ለጤና አደገኛ ሊሆን እንደሚችል ዶ/ር ፈትሒ ተናግረዋል፡፡
በዚህ መንገድ የተበከለ ሥጋ በማብሰል ሊጠፉ (ሊሞቱ) የማይችሉ ባክቴሪያዎች
 ሊኖሩበት ስለሚችሉ፣ በሰአታት በሚቆጠር ጊዜ ለሞት ሊዳርግ የማችል 
ችግር ያስከትላልም ብለዋል፡፡ ህብረተሰቡ ጤንነቱ ያልተረጋገጠ ሥጋን
 በመመገብ ከሚመጡ ችግሮች ራሱን መከላከልና በተቻለው መጠን ሥጋን 
አብስሎ መመገብ እንዳለበትም ዶክተሩ ተናግረዋል፡፡
የአዲስ አበባ ቄራዎች ድርጅት ለዘንድሮው የፋሲካ በዓል ከ2ሺ እስከ 2ሺ 
አምስት መቶ የሚደርሱ የበግና የፍየል እርድ ትእዛዝ ተቀብሎ 
እንደሚያከናውን የገለፁት የድርጅቱ ማኔጂንግ ዳይሬክተር፤ ድርጅቱ በራሱ 
ከ2ሺ ያላነሱ በጐችን በማረድ በሁለት የኮንደሚኒየም ሱቆቹና 
በዋናው የድርጅቱ የመሸጫ ሱቆች ኪሎውን በ72 ብር ከ60
 ሣንቲም ሂሣብ ለማከፋፈል ዝግጅቱን ማጠናቀቁን ገልፀዋል፡፡
 ላለፉት ሁለር ወራት የእድሳት ሥራውን ሲያከናውን የቆየው ድርጅቱ፤
 ሚያዝያ 6 ቀን 2004 ዓ.ም የእርድ አገልግሎት መስጠት እንደሚጀምር
 የተናገረት አቶ ኤፍሬም፤ በዚህ በዓል የተቀበሉት የእርድ እንስሳ ቁጥር 
አነስተኛ መሆኑንም ጠቁመዋል፡፡ የፆም መያዣን በመሳሰሉ ጊዜያት እስከ
 5ሺ ሊደርስ የሚችል የእርድ ትእዛዛት እንደሚኖሩ ዳይሬክተሩም ተናግረዋል፡፡
 ድርጅቱ ለማከናወን ባቀደው የግማሽና ሙሉ በግ ሥጋ ሽያጭ እስከአሁን 
በላይ ደንበኞች መመዝገባቸውንም አክለው ገልፀዋል፡፡
ሆድና ጀርባን፤ ጭንና ዳሌን ለማሳመር -
ሩጫና ቀላል ስፖርቶች
ሰውነት የሚላላው በሁለት ምክንያቶች ነው - አንደኛ፤
 በስፖርት እንቅስቃሴ እጥረት ጡንቻዎች ይደክማሉ። 
ሁለተኛ፤ የሰውነት የስብ መጠን መብዛት ነው። 
እንደ ሩጫ በመሳሰሉ ስፖርቶች የስብ መጠን ካልተስተካከለ፤ 
ሺ ጊዜ የጡንቻ ስፖርት መስራት የተሟላ ውጤት አያስገኝም።
ለምሳሌ፤ እጃችንን ወገባችን ላይ አድርገን፤ “በርከክ ብድግ” 
እያልን ደጋግመን በመሥራት፤ የሆድ ጡንቻዎችችንን ማጠንከር እንችላለን። 
ነገር ግን፤ ይህን የጡንቻ ስፖርት፤ ከ’ስብ’ ስፖርት ጋር ካላጣመርነው፤ 
የምንመኘው ሸንቃጣነት ላይ አንደርስም። 
በቦርጭ የተሸፈነ ጠንካራ የሆድ ጡንቻ ይሆንብናል።
ስለዚህ፤ በሳምንት ቢያንስ ለሶስት ቀን የግማሽ ሰአት የ”ስብ” ስፖርት ያስፈልገናል፤ 
ለምሳሌ ሩጫ፤ ሶምሶማና “ኤሮቢክስ”። ከዚህ ጋር፤ የሚከተሉትን 
አራት የጡንቻ ስፖርቶች ስንሰራ፤ ያማረ ውጤት ልናገኝ እንችላለን።
ከክርን በላይ ከብብት በታች
መቼም፤ እንደ ሚያዝያና ግንቦት ወር፤ አየሩ ሞቃት ሲሆን፤ እጅጌ 
የሌለው ልብስ ያስደስታል። 
 የሰውነታችን ውፍረት ባያስደስተንስ? መጨነቅ አያስፈልግም።  
ከክርን በላይ፤ ከጀርባ በኩል የሚገኘው የእጃችን ጡንቻ በቀላሉ 
የሚላላ ቢሆንም፤ በዚያው መጠን በቀላሉ በስፖርት ይስተካከላል።
እንደሌላው አላስፈላጊ የስብ መጠን፤ እዚህም ላይ ሩጫና ተመሳሳይ ስፖርት ያስፈልጋል 
 ከመጠን ያለፈ የስብ ክምችት ለማስወገድ። ነገር ግን፤ ያማረ ቅርፅ እንዲይዝልን፤ 
የጡንቻ ስፖርት መስራት አለብን። ቀለል ባለ “ፑሽ አፕ”፤ በጥቂት ሳምንታት
 ውስጥ መልካም ለውጥ ማየት ይቻላል።
ወለል ላይ የሚከናወን አይደለም - “ፑሽ አፑ”።
 መዳፎቻችንን የወንበር ጫፍ ላይ አሳርፈን ነው
ፑሽ አፑ”ን የምንሰራው። በቀስታ 15 ጊዜ መስራት። 
ይህንኑን ስፖርት ሁለት ወይም ሶስት ዙር መስራት።
ከብብት ስር በጎናችን በኩል የሚፈጠረው የመወፈርና የመላላት 
ችግር ያን ያህልም የተለየ ነገር የለውም። በ”ፑሽ አፕ” ማጠንከር ይቻላል።
የዳሌና የጭን ውበት
የዳሌና የጭን ውፍረት አስቸጋሪ ነው። ብዙ ሴቶች፤ ገና መወፈር ሲጀምሩ፤ 
በዳሌና በጭን አካባቢ ነው ለውጥ የሚያዩት። ውፍረቱን ሲቀንሱ ደግሞ፤ 
ቶሎ የማይቀንሰው የዳሌና የጭን ውፍረት ነው። አላስፈላጊ ስብ ለማስወገድ፤ 
እንደ ሩጫ እና “ኤሮቢክስ” የመሳሰሉ ስፖርቶች የግድ ያስፈልጋሉ። 
ከዚሁ ጋር፤ የአራት አቅጣጫ “እመር እርምጃዎች”ን ደጋግሞ መስራት።
እጆች ወገብ ላይ አድርገን በመቆም እንጀምራለን። የግራ እግር
 ሳይታጠፍ ባለበት ሆኖ፤ የቀኝ እግር ወደ ፊት እመር ብሎ ይራመዳል 
 ከጉልበት አጠፍ ብሎ። ነገር ግን ባትና ታፋ እስኪገናኝ ድረስ፤ ጉልበታችን 
መታጠፍ የለበትም። ከዚያ ወደ ጀመርንበት እንመለሳለን።
 የቀኝ እግር እንደገና ወደ ኋላ ይዘረጋል - (የግራ እግር አጠፍ ብሎ)። 
ወደ ጀመርንበት እንመለስና፤ የቀኝ እግር ወደ ቀኝ ይዘረጋል (ከጉልበት አጠፍ ብሎ)። 
ወደ ጀመርንበት ተመልሰን ከቆምን በኋላ፤ በመጨረሻ የግራ እግር ወደ ግራ
 አቅጣጫ ይዘረጋል (ከጉልበት አጠፍ ብሎ)። እነዚህን 15 ጊዜ መስራት።
 ይሄ ሁሉ በቀኝ እግር መሪነት የተሰራ ስፖርት ነው። በግራ እግር መሪነት፤
 ተመሳሳይ ስፖርት 15 ጊዜ መስራት።
የመጀመሪያው ዙር አለቀ ማለት ነው። ሁለት ወይም ሶስት ዙር መስራት።
ጀርባ ሸክም አይፈልግም
ከጀርባ በኩል፤ የጡት መያዣ ማሰሪያውን የሚያስቸግር፤ የውፍረት ችግር ለማስወገድ፤
 ቤት ውስጥ ሊሰራ የሚችል ቀላል ስፖርት አለ። አንድ ወንበርና አንድ በመዳፍ 
ሊጨበጥ የሚችል ክብደት ብቻ ነው የሚያስፈልገን። ወንበሩን ከግራ 
ጎናችን አድርገን አጠገቡ እንቆማለን። 
በቀኝ እጃችን የተወሰነ ያህል ክብደት 
ያለው እቃ ጨብጠናል። የግራ እግራችንን ጉልበት እና የግራ
 እጃችንን ወንበሩ ላይ እናሳርፋለን። ጎንበስ ብለናል ማለት ነው። 
ክብደት የያዝንበትን እጅ ወደ ታች ወደ ወለል ዘርግተናል።
 በቀስታ የእጃችንን ክርን ወደ ጎን በኩል እያጠፍን እየዘረጋን፤ 
ክብደቱን በቀስታ እስከ ደረት ድረስ ከፍ ዝቅ እናደርጋለን። 
ከዚያም የቀኝ እግር ጉልበትና የቀኝ እጅ ወንበሩ ላይ 
አስደግፎ፤ በግራ እጅ በተመሳሳይ መንገድ ክብደቱን
ጊዜ ማንሳት። ይህን ስፖርት ሁለት ወይም ሶስት ዙር መድገም ያስፈልጋል።
ደጋግሞ መሮጥ ነው ዋናው ነገር። ከዚያ ሆዳችንንና ዙሪያውን 
የበለጠ ጠንከርከር ለማድረግ፤ የተለያዩ ዘዴዎች አሉ። 
ለምሳሌ ብስክሌት መንዳት ጥሩ ዘዴ ነው። 
ካልሆነም ግን ቤት ውስጥ የምንሰራቸው ስፖርቶችን መጠቀም እንችላለን።
ወለል ላይ መዳፎቻችንን ሳይሆን ክንዶቻችንን አሳርፈን፤ ሰውነታችንን እንዘረጋለን። 
እንደ “ፑሽ አፕ” ይመስላል። ግን አይደለም። በእግር ጣቶቻችንና
 በክንዶቻችን ብቻ ሰውነታችንን እንደደገፍን፤ ጀርባችንን 
ቀጥ አድረገን ሆዳችንን ወደ ውስጥ አጠንክረን ለ30 ሴኮንድ እንቆያለን።
 ከቻልንም፤ ለ60 ወይም ለ90 ሴኮንድ ማርዘም እንችላለን።
ጊዜ ከሰራን በኋላ፤ ሁለተኛ ዙር መድገም።
ሌላኛው ተጨማሪ ዘዴ፤ ወለል ላይ በጀርባ ተኝተን የምንሰራው 
የሆድ ጡንቻ ስፖርት ነው። እግሮቻችን አጠፍ ብለዋል።
 መዳፎቻችንን ከጭንቅላታችን ጀርባ አድርገናቸዋል። 
ከትከሻችን ከፍ እንልና፤ የግራ ክርናችንን ወደ ቀኝ እግር ጉልበታችን አቅጣጫ 
ለማስጠጋት እንጠመዝዛለን። ትከሻችንን አናሳርፍም። ከወለሉ ከፍ እንዳለ ነው። 
የቀኝ ክርናችንን በመጠምዘዝ፤ ወደ ግራ እግር ጉልበታችን እናስጠጋለን። 
በዚህ መንገድ የግራ እና የቀኝ ክርኖቻችንን እያፈራረቅን 15 ጊዜ እንሰራለን። 
ሁለት ወይም ሶስት ዙር እንደግመዋለን።
ፈውስ ያልተገኘለት የጤና ችግር
አልበርት አነስታይን የኦቲዝም ተጠቂ ነበር…
በአገራችን ከግማሽ ሚሊዮን በላይ ኦቲስቲክ ልጆች አሉ
የአለማችን እውቁ ሳይንቲስት አልበርት አንስታይን የኦቲዝም ተጠቂ እንደነበር ይነገራል፡፡ 
በአገራችንም ከአመታት በፊት በድንቅ የሂሣብ ችሎታው ጉድ ያሰኘውና ገና 
 ዓመቱ፣ በ1984 ዓ.ም ለአዲስ አበባ ዩኒቨርሲቲ የሂሳብ ፎርሙላውን 
ያበረከተው እንድሪስ መሀመድ ኦውቲስቲክ ነው፡፡ 
ወጣቱ በአሁኑ ወቅት እጅግ በሚያሳዝንና በዝቅተኛ የኑሮ ሁኔታ ህይወቱን እየገፋ ይገኛል፡፡
መንስኤውና መድሃኒቱ እስከዛሬም ድረስ ሊታወቅ ያልቻለውና 
በብዙ ተመራማሪዎች ጥናት እየተካሄደበት ያለው የኦቲዝም 
የአእምሮ ዕድገት ውስንነት ችግር) ዛሬ የበርካታ የዓለም ህዝቦች ራስ ምታት ሆኗል፡፡ 
በአለም ላይ ከ100 ልጆች አንዱ የዚህ ችግር ተጠቂ ሲሆኑ በአሜሪካ ብቻ 1ሚ
ኦቲስቶች አሉ፡፡ በኢትዮጵያም ከግማሽ 
ሚሊዮን በላይ ኦትስቲክ ልጆች መኖራቸው ይገመታል፡፡
ኦቲዝም የአዕምሮ ዕድገት መዛባት ሲሆን ይህም የአንጐልን
 የሥራ ሂደት በማወክ በአንጐላችን የሚከናወን የመረጃ አጠቃቀምን ያዛባል፡፡ 
የኦቲዝምን መንስኤ ለማወቅ ብዙ ጥረት ቢደረግም እስከዛሬ ድረስ ስለ መንስኤውና 
መፍትሔው በእርግጠኝነት ለመናገር አልተቻለም፡፡ 
ለችግሩ ቋሚ መፍትሔ ሊገኝ ባለመቻሉም  የችግሩ 
ተጠቂዎችን በልዩ የትምህርት ዘዴና እንክብካቤ ለውጥ
 እንዲያመጡ ማድረግ ብቸኛው አማራጭ ሆኗል፡፡
አንዳንድ ጥናቶች ለኦቲዝም መንስኤ 
ሊሆኑ ይችላሉ ብለው ካስቀመጧቸው ነጥቦች መካከል:-
አካባቢ በመርዛማ ኬሚካሎች መበከል
በእርግዝናና በወሊድ ወቅት የሚፈጠሩ ኢንፌክሽኖች
በአንጐል ውስጥ የሚገኝ የኬሚካል መጠን መዛባትና የሆርሞን አለመስተካከል
በዘር የሚተላለፍ መሆን እና
በህፃናት አስተዳደግ ላይ ሊያጋጥሙ የሚችሉ ነገሮች የሚሉት ይገኙበታል፡፡
ህፃናት ከስድስት ወር ጀምሮ እስከ ሶስት ዓመት ዕድሜያቸው 
ድረስ የዚህ ችግር ተጠቂ መሆናቸው የሚታወቅ ሲሆን ችግሩ የሚታወቀው 
ህፃኑ በሚያሳየው ባህርይና ሁኔታ እንጂ በሌላ የምርመራ ዘዴ አይደለም፡፡ 
ይሄም በህፃኑ ላይ ችግሩ ሳይታወቅ እንዲቆይ ያደርገዋል፡፡ ኦቲዝም 
ራሱን ችሎ ወይንም ከሌሎች ችግሮች ጋር በተጓዳኝነት የሚመጣ 
ሲሆን ከዚህ ችግር ጋር አብዛኛውን ጊዜ የሚጥል በሽታና መስማት
 የተሳነው መሆን ጐልቶ እንደሚታይ ጥናቶች ይጠቁማሉ፡፡ 
የኦቲዝም ችግር ያለባቸው ልጆች ከሚያሳዩዋቸው 
ባህርያት መካከል ጥቂቶቹ የሚከተሉት ናቸው፡፡
በራሳቸው ዓለም የሚኖሩ በመሆኑ ሌላውን ለማወቅ ፍላጐት የላቸውም
ቃላት አውጥቶ መነጋገርና መግባባት ያቅታቸዋል
ሌሎች የተናገሩትን መደጋገም ይወዳሉ
የሰሙትን ቃል /ዐረፍተ ነገር/ በሰሙት ድምፅና ቅላፄ መሠረት ደግመው መናገር ይችላሉ
እናቶቻቸውም ሆነ በሌላ ሰው መታቀፍንና መነካትን አይፈልጉም
መኪና፣ ገደል፣ ፎቅ፣ ፈፅሞ አይፈሩም
ራሳቸውን ከግድግዳና ከሌሎች ግዑዝ ነገሮች ጋር በተደጋጋሚ 
ያጋጫሉ፤ እጃቸውን ይነክሳሉ፤ ፊታቸውን ይቧጭራሉ
የመንቀዥቀዥ የመቁነጥነጥ ባህርይን ያሳያሉ
ድንገት ስሜታቸው ይለዋወጣል፡፡
 ከት ብለው ሊስቁ ወይንም ስቅስቅ ብለው ሊያለቅሱ ይችላሉ
አብዛኛዎቹ የምግብ አበላል፣ የመፀዳጃ ቤት አጠቃቀምና የአለባበስ ሥርዓትን አያውቁም
በጣም ረዥም ነገሮች ላይ መንጠልጠል፣ መዝለል ይወዳሉ
በአንዳንድ ነገሮች ላይ በጣም ፍርሃት ሲያሳዩ በሌላው ደግም የሚያስደንቅ ድፍረት ይኖራቸዋል፡፡
 ለምሳሌ ከፊታቸው የቆመን ትልቅ  ነገር ተጋጭተው 
ሲያልፉት በጣም ጥቃቅን የሆኑ ነገሮች እንዳይገጯቸው ሲጠነቀቁና ሲፈሩ ይስተዋላሉ፡፡
የኦቲዝም ችግር ተጠቂ የሆኑ ልጆች፤ በአካላቸውና በገፅታቸው ላይ ምንም አይነት
 ለውጥ ስለማይኖራቸው፣ ችግራቸውን ቶሎ ለመረዳትና ተገቢ 
እንክብካቤ ለማድረግ አስቸጋሪ ይሆናሉ፡፡ ችግሩ ሁነኛና ዘላቂ
 ፈውስ ያልተገኘለት ቢሆንም የችግሩ ተጠቂዎችን በልዩ ስልጠና እና እንክብካቤ 
ለተሻለ ህይወት ማብቃት ይቻላል፡፡ ኦቲስቲክ ከሆኑ ሰዎች መካከልም 
እጅግ ከፍተኛ ብቃትና ልዩ ተሰጥኦ ያላቸው ሰዎች እንደነበሩ የታሪክ መረጃዎች ይጠቁማሉ፡፡
ኦቲስቲክ ልጆች ያሏቸው ወላጆች በህብረተሰቡ ዘንድ የመገለል፣ 
በማህበራዊ ግንኙነቶች ውስጥ እንደ ልብ ተሣትፎ ለማድረግ እንዳይችሉ 
የመደረግ ችግርም ይገጥማቸዋል፡፡ ልጆቻቸው በችግሩ ምክንያት የ
ሚያሳይዋቸው የተለያዩ ባህርያት ከሥነ ሥርዓት ጉድለት ጋር ስለሚያያዝባቸው
 ህብረተሰቡ ያገላቸዋል፡፡ ስለዚህም አንዳንድ ወላጆች ኦቲስቲክ 
ልጆች እንዳላቸው መናገርና ማሣየት አይፈልጉም፡፡ 
በተቻላቸው መጠን ልጆቹ ከቤት እንዳይወጡና ለሰው 
እንዳይታዩ በማድረግ፣ በቤት ውስጥ ዘግተው ወይንም አስረው ያስቀምጡዋቸዋል፡፡
ከጥቂት ዓመታት በፊት ከተወለደ ጊዜ ጀምሮ ወደ ውጪ 
እንዳይወጣና እንዳይታይ ተደርጐ በጨለማ ክፍል ውስጥ ያደገውና 
ከሃያ አምስት አመት እድሜው በኋላ ነፃነቱን ሊጐናፀፍ የቻለው 
አንድ ወጣት ታሪክ የዚህ ችግር ሁነኛ ማሣያ ነው፡፡
ኦቲዝም የዓለም ህዝብ ችግር ቢሆንም ስለ ችግሩ በስፋት 
ለመወያየትና መፍትሔ ለማፈላለግ ጥረት ሲደረግ በብዛት አይታይም፡፡ 
ከአስር ዓመታት በፊት በኒያ ፋውንዴሽን የተቋቋመውና ጆይ ኦቲዝምና
 ተዛማጅ ልዩ የእድገት ፍላጐት ያላቸው ልጆች ማዕከል፤ ለችግሩ
 የመፍትሔ አካል በመሆን እየሠራ ይገኛል፡፡ ማህበሩ የተቋቋመበትን
ዓመት በአልና በአለም አቀፍ ደረጃ በያዝነው ወር እየተከበረ ያለውን 
የኦቲዝም ቀን ምክንያት በማድረግ ሰፊ ፕሮግራም አዘጋጅቷል፡፡ 
ካዛንቺስ በሚገኘው አዲሱ ራዲሰን ብሉ ሆቴል ሰሞኑን በተዘጋጀ 
ጋዜጠዊ መግለጫ የተጀመረው ፕሮግራም፤ በኢሲኤ አዳራሽ 
በሚደረግ ታላቅ ሲምፖዚየም፣ የእግር ጉዞና የሙዚቃ ዝግጅት 
የፋሽን ትርኢት የሚቀጥል ሲሆን በሸራተን አዲስ በሚከናወን 
የገቢ ማሰባሰቢያ የእራት ፕሮግራም ይጠናቀቃል ተብሏል፡፡
“ተረዱን ተቀበሉን አካቱን” በሚል መሪ ቃል የሚከበረውን 
የዘንድሮ የኦቲዝም ቀን በዓል አስመልክቶ፣ የጆይ ኦቲዝምና
 ተዛማጅ ልዩ የእድገት ፍላጐት ያላቸው ልጆች ማዕከል መስራችና ማኔጅንግ 
ዳይሬክተር ወ/ሮ ዘሚ የኑስ እንደተናገሩት፤ “የኦቲዝም ችግር 
ለአመታት ምስጢር ሆኖ የቆየና የችግሩ ተጠቂ ልጆችም
 በቤት ውስጥ በገመድ ታስረው እስከመቀመጥ ድረስ እንዲደርሱ ያደረገ ችግር ነው፡፡
“እነዚህ ሕፃናት የሚደርስላቸውና ከታሰሩበት ገመድ ፈትቶ ነፃ በማውጣት፣
 ህይወታቸውን በተስተካከለ መንገድ እንዲመሩ የሚያስችላቸው 
ስልጠናና እንክብካቤ ሊደረግላቸው ይገባል፡፡ 
ለዚህ ደግም እያንዳንዱ ሰብአዊ ፍጡር ኃላፊነት አለበት” ብለዋል፡፡ 
ልጆቹ በራሣቸው ዓለም ውስጥ የሚኖሩና የራሣቸው ባህርያት
 ያሉዋቸው በመሆኑ እነዚህን ባህርያት ተቀብለን ልንረዳቸውና ልንንከባከባቸው ይገባል፡፡ 
መንግስትም ሆነ የሚመለከታቸው አካላት፣ በጉዳዩ ላይ ትኩረት
 በመስጠት ልጆቹ ስልጠናና ትምህርት የሚያገኙባቸው ማዕከላት 
በየአካባቢው ማቋቋምና ልጆቹን መቀበል ይገባልም ብለዋል፡፡ 
በእሣቸው የተቋቋመው ማዕከል በአሁኑ ወቅት 68 ልጆችን ተቀብሎ ትምህርትና
 እንክብካቤ በመስጠት ላይ የሚገኝ ሲሆን ከ480 በላይ ልጆች በስልጠና 
እንደሚገኙና ከቦታቸው ውስንነት የተነሣም የሕብረተሰቡን ፍላጐት
 ለማሟላት እጅግ መቸገራቸውን ጠቁመዋል፡፡ መንግስት 
እነዚህን ልጆች ሊታደጋቸውና ቢያንስ በየክፍለ ከተማው
 አንድ የኦትስቲክ ልጆች ስልጠና ማዕከል መቋቋም እንደሚገባውም ተናግረዋል፡፡
በአሁኑ ወቅት በአዲስ አበባ ከተማ ውስጥ በሚገኙት ከሁለትና ሶስት የማይበልጡ
 ማዕከላት ልጆቻቸውን ለማስመዝገብና ስልጠና አግኝተው የተሻለ
 ህይወት እንዲኖሩ ለማድረግ ጥረት ያደርጉ የነበሩ በርካታ ወላጆች 
ጥረታቸው አለመሳካቱን ሲናገሩ ይሰማል፡፡ ለዘመናት በዝምታ ተቆልፈው፣ 
በር ተዘግቶባቸውና እንደ ልዩ የፈጣሪ ቁጣ እየታዩ ተገለው ይኖሩ የነበሩ ኦትስቲክ ልጆች፤
 ዛሬ በተሻለ ሁኔታ አደባባይ ወጥተው ለመታየትና ለችግራቸው መፍትሔ 
ማግኘት እንዲችሉ የሚያደርጉ አካላት በመፈጠራቸው እንቅስቃሴውን 
በማሣደግ ልጆቹ የተሻለ ህይወት እንዲኖሩ በማስቻሉ በኩል መንግስትም 
ሆነ ሌሎች ጉዳዩ የሚመለከታቸው አካላት ከፍተኛ ጥረት ሊያደርጉ ይገባል፡፡ 
የህፃናቱ ስቃይና ሰቆቃ ሊገታና ከተደበቁበት ወጥተው ነፃ ህይወት መምራት ይኖርባቸዋል፡፡ 
ለዚህ ደግሞ ሁላችንም ኃላፊነታችንን ልንወጣ ይገባል፡፡
ዲኬቲ ኢትዮጵያ፤ አዲስ አበባን ጨምሮ በአገሪቱ የተለያዩ ክልሎች በሚገኙ 
 ከተሞች ውስጥ ባሉት 185 ክበባት አማካይነት በኮንዶም ስርጭቱ ላይ 
በስፋት እየሠራ እንደሚገኝና በአሁኑ ወቅትም 
ወርሃዊ የኮንዶም ሽያጩ ሁለት ሚሊዮን መድረሱን አስታወቀ፡፡
ድርጅቱ ከ500 በላይ ለሚሆኑ የኮሚሽን ሽያጭ ሠራተኞች 
በቢሾፍቱ ከተማ ባዘጋጀው የአቅም ግንባታ ሥልጠና መክፈቻ 
ፕሮግራም ላይ የዲኬቲ ኢትዮጵያ ካንትሪ ዳይሬክተር ሚስተር አንድሪው
 ቢፒለር እንደተናገሩት፤ ድርጅቱ በሽያጭ ሰራተኞቹ በመጠቀም 
የኮንዶም ስርጭቱን በማስፋፋት በገጠራማው የአገሪቱ ክልሎች 
ሣይቀር ኮንዶም እንደልብ እንዲገኝ እየሰራ ይገኛል፡፡
ህብረተሰቡ ኮንደምን በቀላሉና በቅርብ የሚያገኝበትን ሁኔታ 
ማመቻቸት ዋንኛ ተግባራቸው እንደሆነ የገለፁት ዳይሬክተሩ፤ 
ለዚህ ዓላማ ተግባራዊነት ከፍተኛ አስተዋጽኦ በማድረግ ላይ 
ለሚገኙት የኮሚሽን የሽያጭ ሠራተኞች በተለያዩ መንገዶች 
ድጋፍ ለማድረግ በዝግጅት ላይ መሆናቸውን ተናግረዋል፡፡ 
በስራቸው ከፍተኛ ውጤት ያስመዘገቡትንና ለድርጅቱ ከፍተኛ 
እገዛ በማድረግ ላይ ከሚገኙት የሽያጭ ሠራተኞች ውስጥ 
የተወሰኑት ተመርጠው ታይላንድ የሚገኘውን የኮንዶም ፋብሪካ 
ለማስጐብኘት እቅድ እንደተያዘ ተናግረዋል፡፡ ከዚህ በተጨማሪም 
በሽያጭ ሥራ ላይ የተሰማሩት በሙሉ ገቢያቸውን ማሳደግ 
እንዲችሉ ድርጅቱ እየሠራ መሆኑንም አክለው ገልፀዋል፡፡
ዲኬቲ ኢትዮጵያ በወጣት የኮሚሽን የሽያጭ ሠራተኞች ኮንዶም የማከፋፈል
 ሥራውን ከጀመረ እ.ኤ.አ ከግንቦት 2007 ዓ.ም ጀምሮ
ሚሊዮን በላይ ኮንደሞች መሸጡን የተናገሩት የአገር ውስጥ ሽያጭ 
አስተባባሪው አቶ ፋሲል ጉተማ፤ ከዚህ ሽያጭም የኮሚሽን ሠራተኞቹ 
ሚሊዮን ብር በላይ ትርፍ ማግኘታቸውንና ይህም በርካታ ወጣቶችን 
ተጠቃሚ ለማድረግ የቻለ ፕሮግራም መሆኑን ተናግረዋል፡፡
በድርጅቱ ለስምንት አመታት በሽያጭ ሠራተኛነት መሥራቱን 
የገለፀው አስፋቸው በሪሁን፤ አንዱን ፓኬት ሰንሴሽን ኮንዶም
 ከድርጅቱ በ55ብር ተረክበው በ72ብር፣ ህይወት ትረስት ኮንዶምን ደግሞ 
ብር ተረክበው በ30 ብር እየሸጡ የሚገኘውን ትርፍ በድርጅታቸው አማካይነት 
ለእነሱ፣ 25% ደግሞ ለድርጅታቸው ማጠናከሪያ እንደሚያውሉት ተናግሯል፡፡
 ከስምንት ዓመታት የኮሚሽን የሽያጭ ሠራተኛነት በኋላ ድርጅቱ ዘንድሮ
 በቋሚ ተቀጣሪነት ከወሰዳቸው 16 ወጣቶች መካከል አንዱ የመሆን እድል 
ማግኘቱንም ተናግሯል፡፡ በኮንዶም ሽያጭ ወቅት የተለያዩ ችግሮች 
እንደሚያጋጥማቸው የገለፀችውና ከአሰበ ተፈሪ እንደመጣች የተናገረችው ወጣት
 የሽያጭ ሠራተኛ ቅድስት ፀጋዬ፤ የኮንዶም ሽያጭ እንደጊዜውና እንደ 
ሁኔታው የሚቀያየር መሆኑን ጠቅሳ፤ በፆም ወቅት ሽያጩ እንደሚያሽቆለቁልና በበዓላትና
 በፆም ፍቺዎች ወቅት ግን ሽያጩ በከፍተኛ መጠን እንደሚጨምር ተናግራለች፡፡ 
በኮሚሽን የሽያጭ ሠራተኛነቷም በወር ከ1ሺህ እስከ 1500 ብር የሚደርስ ገቢ 
እንደምታገኝ ቅድስት ተናግራለች፡፡
“በሽታውን የደበቀ መድኃኒት አይገኝለትም፤
መድኃኒቱን የደበቀ በሽተኛውን አያድንም፤ መድኃኒቱን የለመደኸ፣ በሽታ አይድንም!”
“ልማድ ሲሰለጥን ተፈጥሮ ይሆናል”
ጭንቅላቷን ከተኛችበት ትራስ ላይ ቀና ማድረግ ተስኖአታል፡፡ 
ትኩሳቷ እንደ እሳት ያቃጥላል፡፡ ፊቷ በላብ ተጠምቋል፡ ከተኛችበት አልጋ ላይ ሆና ታቃስታለች፡፡
 በቶንሲል ህመም ሣቢያ አልጋ ላይ ከዋለች ስምንተኛ ቀኗ ነው፡፡እየደጋገመ የሚነሳባትን 
የቶንሲል ህመም ለማስታገስና ከበሽታዋ “ለመፈወስ” 
ለወትሮው እምብዛም አትቸገርም ነበር፡፡ ከጐረቤቷ ካለው 
ፋርማሲ እየገዛች የምትወስደው መድሃኒት ፈጣን “ፈውስ” 
ይሰጣት እንደነበር ታስታውሳለች፡፡ መድሃኒት መዋጥ ባትወድም 
መርፌ ከመወጋት ይሻለኛል ስለምትል፣ ባመማት ጊዜ ሁሉ
 የምትወስደው ሽሮፕ ወይንም የሚዋጡ መድሃኒቶችን ነው፡፡
ከህመሟ የመሻል ምልክቶችን ስታገኝ መድሃኒት መዋጧን ወዲያው ታቆማለች፡፡
 የቶንሲል ህመሟ ከሣምንታት ባልዘለለ ጊዜ እየደጋገመ ቢመላለስባትም 
መድሃኒቶችን ስትጀምር ቶሎ ይሻላት ነበር፡፡ አሁን ግን ጠንክሯል፡፡
 በሽሮፑም በሚዋጥ ክኒኑም ህመሟን ለማስታገስ ጥረት ብታደርግም አልተሳካላትም፡፡ 
የጉሮሮዋ እብጠት ጨርሶውኑ ምግብ መዋጥ ከልክሏታል፡፡ 
ፋርማሲስቱ ጐረቤቷ “በሽታሽ መድሃኒቱን ተለማምዷል፡፡
ስለዚህ ወደ ሆስፒታል መሄድ አለብሽ” ብሏታል፡፡ 
ህመሟ ከአቅሟ በላይ ሲሆንባት ከመንደራቸው ከፍ ብሎ 
ወዳለው የግል ክሊኒክ አመራች፡፡ ሐኪሙ ምርመራውን ሲያጠናቅቅ መድሃኒት አዘዘላት፡፡ 
የታዘዘላትን መድሃኒት ለቀናት ዋጠች፤ ከህመሟ የመሻል ምልክት ግን አላየችም፡፡ 
ተጨነቀች፡፡ ሐኪሙ በቀን 3 ጊዜ እንድትውጥ ያዘዘላትን 
 ሚ.ግ መድሃኒት በስልጣኗ በቀን አራት ጊዜ መውሰድ ጀመረች፡፡ 
አሁንም ምላሽ የለም፡፡ ሁኔታዋ ያሳሰባቸው ቤተሰቦቿ ወደ ሆስፒታል ይዘዋት ሄዱ፡፡
 ምርመራውን ያካሄደላት ዶክተር ስለቀድሞ የህክምና 
ታሪኳ ጠይቆና የታዘዘላትን መድሀኒት አይቶ፣ በሽታው መድሃኒቱን 
ስለተለማመደ በምትወስደው መድሃኒት ፈውስን ማግኘት 
እንደማትችልና የተለየ ህክምናና ክትትል እንደሚያስፈልጋት
ለዚህ ደግሞ ሰፋ ያለ ጊዜና ተጨማሪ ወጪ እንደሚያስፈልጋት ነገራት፡፡
 በህመሟ ሳቢያ አልጋ ላይ ከዋለች ጀምሮ የተዘጋውን እና ከእጅ ወደ 
አፍ የሆነ ኑሮዋን የምትገፋበትን የሸቀጥ ሱቅ እንደ ሃሳቧ ቶሎ 
መክፈት አለመቻልዋ የመርዶ ያህል ከበዳት፡፡ በመጨረሻ የጤናዋ ጉዳይ አሳሰባትና 
ከሆስፒታሉ የታዘዘላት መድሃኒት ገዝታ በአግባቡ መውሰድ ጀምራለች፡፡ 
መድሃኒቱን በታዘዘላት መጠንና ሁኔታ ሳታቋርጥ መውሰድ እንዳለባት ከሐኪሟ ተነግሮአታል፡፡
 ህመሟ ቢታገስላትም እንኳን የታዘዘላትን መድሃኒት ሳትጨርስ እንደማታቋርጠው ወስናለች፡፡ 
መድሃኒት ጀምሮ ማቋረጥና ያለ ሐኪም ትዕዛዝ መውሰድ የሚያስከትለውን
 ችግር አይታለችና፡እንደዚህች ወጣት በርካታ ህሙማን በየዕለቱ ለሚያጋጥሟቸው
ቀላል” የተባሉ ህመሞች:- ቶንሲል፣ ሆድ ቁርጠት፣ ራስ ምታትና ጉንፋን
በፈቃዳቸው መድሀኒቶችን ለራሳቸው አዘው ከየፋርማሲው እየገዙ ይጠቀማሉ፡፡ 
መድሃኒቶቹ ህመማቸውን ካስታገሱላቸው በኋላ መውሰዳቸውን ያቋርጣሉ፡፡ 
ይሄ ደግሞ መድሃኒት የተለማመደ ቫይረስ እንዲራባ በማድረግ ከፍተኛ 
የጤና ችግሮችን ያስከትላል፡፡ እንደ ዓለም ጤና ድርጅት ትርጓሜ፤ መድሃኒቶች
 የሚባሉት ለህመምተኞች በሚስማማ መልኩ ተዘጋጅተው በሽታን 
ለመከላከልና ለማከም የሚያገለግሉ ኬሚካሎች ናቸው፡፡
ሁሉም መድሃኒቶች የጐንዮሽ ጐጂ ባህርያት አሏቸው፡፡ 
እነዚህ የጐንዮሽ ጉዳቶች ከቀላል እስከ ከፍተኛ ደረጃ ሊደርሱ ይችላሉ፡፡ 
መድሃኒቶቹ በጥቅም ላይ የሚውሉትም የሚያስከትሉት የጐንዮሽ ጉዳት 
ከሚሰጡት ጥቅም አንፃር ሲወዳደር አናሳ ሆኖ ሲገኝ ነው፡፡ 
ለህመምተኛው መድሃኒቶችን የሚያዙ ሐኪሞችም ሆኑ 
መድሃኒት የሚያድሉ ባለሙያዎች፤ መድሃኒቶቹ የሚያስከትሉትን የጐንዮሽ
 ጉዳቶች ለህመምተኛው በግልጽ ማሳወቅ ይጠበቅባቸዋል፡፡ የኢትዮጵያ 
 መድሃኒት ቁጥጥር ባለስልጣን ከዩኤስኤድ፣ ኤምኤስኤችና ኤስፒኤስ 
ጋር በመተባበር የፀረ ተህዋስያን መድሃኒት መላመድና የሚያስከትሉትን 
የጤና የማህበራዊና ኢኮኖሚያዊ ችግሮች አስመልክቶ በአዳማ ከተማ
 ለሁለት ቀናት ለጋዜጠኞች ስልጠና አዘጋጅቶ ነበር፡፡ፀረ ተህዋስያን 
መድሃኒት የሚባሉት በቫይረስ፣ በባክቴሪያ፣ በፈንገስና በፕሮቶዞዋ 
አማካኝነት የሚመጡ በሽታዎችን ለማከም የሚያገለግሉ መድሃኒቶች ናቸው፡፡
የመጀመሪያው ፀረ -ተህዋስ መድሃኒት (ፔንስሊን) እ.ኤ.አ በ1929 ዓ.ም
 አካባቢ ከተፈረከበት ጊዜ ጀምሮ እስከዛሬ በሚሊዮኖች የሚቆጠሩ ሰዎች በእነዚህ ፀረ 
ተህዋስ መድሃኒቶች ድነዋል፡፡ ይሁን እንጂ መድሃኒቶቹ አንድም አዳዲስ የፀረ 
 ተህዋስያን መድሃኒቶች ግኝት እ.ኤ.አ ከ1970ዎቹ ወዲህ በጣም በመቀነሱ፣
 አሊያም የሰው ልጅ የተገኙ ፀረ ተህዋስያን መድሃኒቶችን በአግባቡ ተጠቅሞ
 ለሚከተለው ትውልድ ማስተላለፍ ባለመቻሉ፣ ከጥቅም ውጪ እየሆኑ፤ 
ዓለም ወደ ቅደመ - ፀረ - ተህዋስያን መድሃኒቶች ግኝት ዘመን እንዳትገባ 
ሥጋት እንደሆነባት ከኢትዮጵያ መድሃኒት ቁጥጥር ባለስልጣን የተገኘው መረጃ ያመለክታል፡፡
 ይህ ክስተት እንደ ኢትዮጵያ ላሉና የበሽታ ስርጭቱ ከፍተኛ ለሆነባቸው ታዳጊ አገራት
 ትልቅ አደጋ ነው፡፡ በአገራችን ለተለያዩ በሽታዎች መንስኤ በመሆን ለበርካቶች
 ህይወት ማለፍ ምክንያት የሚሆኑት በሽታዎች የሚፈጠሩት በማይክሮ ኦርጋኒዝምስ
 (ፈንገስ፣ ፓራሳይት፣ ቫይረስና ባክቴሪያዎች) የሚከሰቱ በሽታዎች ናቸው፡፡ 
ለእነዚህ በሽታ አምጪ ተህዋስያን ማከሚያነት ለረጅም ዓመታት ሲያገለግሉ የቆዩት
 ፀረ - ተህዋስያን መድሃኒቶች ዛሬ ከተህዋስያኑ ጋር በመላመዳቸው ከበሽታ 
የመፈወስ አቅማቸውን አጥተዋል፡፡ የፀረ ተህዋስያን መድሃኒቶች መላመድ
 በበሽታ አምጪ ተህዋሲያን አማካኝነት የሚመጡ በሽታዎችን ለማከምም
 ሆነ ለመከላከል ቀደም ሲል ይሰጥ የነበረው አንድ ፀረ ተህዋስ መድሀኒት 
በቀድሞው መጠን ወይም ከዚያ በላይ በሆነ መጠን ተሰጥቶ ተዋህስያኑ
 የማይሞቱ ወይም መራባታቸው የማያቆሙ ከሆነ ተህዋስያኑ መድሃኒቱን 
ተላምደዋል እንደሚባልና ሂደቱም የፀረ - ተህዋስያን መድሃኒቶች መላመድ 
 ተብሎ እንደሚጠራ የባለስልጣን መ/ቤቱ ይፋ ያደረጋቸው መረጃዎች ያመለክታሉ፡፡ 
ፀረ ተህዋስያን መድሃኒት መላመድ በሁለት መንገዶች ይከሰታል፡፡ 
የመጀመሪያው የፀረ ተህዋስያን መድሃኒቶች በሚወሰዱበት 
ወቅት በሰውነታችን ውስጥ የሚገኙትን በሽታ አምጪ ተህዋስያን 
ይገድሏቸዋል፡ አንዳንዶቹን ደግሞ እድገታቸውን ይገቱአቸዋል፡፡ 
በዚህ ወቅት በሽታ አምጪ ተህዋሳቱ የመድሃኒቱን ኬሚካላዊ ባህርይ እንደሰው ያጠናሉ፡፡ 
ከዚህ በኋላም መድሃኒቱን ለመቋቋምና ከጉዳት ለመዳን በሪቮሌሺን ሲስተም መለወጥ ይጀምራሉ፡፡ 
መድሃኒቱንም ይለምዱታል፡፡  በዚህ ጊዜም መድሃኒቱ ጥቅም አልባ ይሆናል ማለት ነው፡፡ 
ይህ አይነቱ በሽታዎች ከመድሃኒት ጋር የመላመድ
ሲስተም (ሬዚስታንስ) ይባላል፡፡ ሌላው የበሽታዎች መድሃኒትን የመላመድ 
ችግር የሚከሰተው ለመድሃኒቶች ጥገኛ በመሆን /በአዳፕቴሽን/ የሚመጣ ችግር ነው፡፡
 በተለይ የአእምሮ ህሙማንና ከእንቅልፍ ችግር ጋር የተያያዙ መድሃኒቶች ከሐኪም 
ትእዛዝ ውጪ ሲወሰዱ አሊያም ሱስ አምጪ የሆኑ መድሃኒቶች በተደጋጋሚ ሲጠቀሙ
 ለእነዚህ ኬሚካሎች ጥገኛ ይኮናል፡፡ ከእነዚህ ኬሚካሎች ውጪ ጤናማ ህይወትን 
መምራትም አስቸጋሪ ይሆናል፡፡ የዚህ ችግር ተጠቂ የሆነ ሰው ከእነዚህ ኬሚካሎች 
ጋር ያለው ወዳጅነት እየጨመረ በሄደ ቁጥር የሚወስደውም መጠን (ዶዝ) እየጨመረ ይሄዳል፡፡ 
በሒደትም ኬሚካሎቹ በዚህ ሰው ላይ ሙሉ በሙሉ ሊሰሩ የማይችሉበት ሁኔታ ይፈጠራል፡፡ 
ሂደቱም አዳብፕቴሽን በሚል መጠሪያ ይታወቃል፡፡ እነዚህ ችግሮች ሊከሰቱ የሚችሉትም
 አግባባዊ ባልሆነ የመድሃኒት አጠቃቀም ነው፡ በትክክል ተመርምሮ ምንነቱ 
ለተረጋገጠ በሽታ ትክክለኛው መድሃኒት በትክክለኛው ጊዜና መጠን ሳይሰጥ
አግባባዊ የመድሃኒት አጠቃቀም መኖሩን ያመለክታል ከዚህ ተቃራኒ በሆነ 
መንገድ የሚወሰድ መድሃኒት ፤ አግባባዊ ያልሆነ ነው እንላለን፡፡ ይህም 
የመድሃኒት መላመድን አስከትሎ ህይወትን ለአደጋ ያጋልጣል፡፡ 
ለእነዚህ ችግሮች ምሳሌ መጥቀስ ቢያስፈልግ በአንድ ወቅት 
የተለያዩ አይነት ኢንፌክሽኖችን ለማዳን ከፍተኛ ጠቀሜታ የነበረውና 
በስፋት ጥቅም ላይ ይውል የነበረው ፔኒሲሊን የተባለው መድሃኒት
 የማዳን ችሎታው አጠራጣሪ ሆኗል፡ ይህም መድሃኒቱን ሊቋቋሙ የ
ሚችሉ ባክቴሪያዎች እየተባዙ በመምጣታቸው ምክንያት የተፈጠረ ችግር ነው፡፡
 ሌላው መድሃኒትን ስለተላመዱ በሽታዎች ምሳሌ ሊሆን የሚችለው የ MDR ቲቢ ነው፡፡ 
ይህ በሽታ ከመደበኛው የቲቢ በሽታ የሚለይበት ምክንያት በህመምተኛው 
ውስጥ የሚገኙት የበሽታ አምጪ ተህዋስያን፤ መድሃኒቶችን የተላመዱ
 በመሆናቸውና በመደበኛ ህክምና ሊድኑ የማይችሉ በመሆናቸው ነው፡፡ 
አንድ የህመምተኛ ከህመሙ ለመፈወስ እጅግ 
ውስብስብና አስቸጋሪ ህክምናዎችን ማድረግ ይጠበቅበታል፡፡ 
ይህ ዓይነቱ ህክምና ዛሬ በአገራችን በሦስት ቦታዎች ብቻ የሚሰጥ ሲሆን ሁለቱ እዚሁ 
አዲስ አበባ ከተማ ውስጥ በቅዱስ ጴጥሮስ ሆስፒታልና በአለርት ህክምና ማዕከል
ከአዲስ አበባ ክልል ውጪ ደግሞ በጐንደር ጤና ሣይንስ ኮሌጅ ነው፡፡ 
የዚህ በሽታ ተጠቂ የሆኑ ሰዎች በሽታውን ለሌሎች ለማስተላለፍ
 እጅግ ፈጣኖች ሲሆኑ ወደ ጤነኛው ሰው የሚተላለፈውም በሽታ
 መድሃኒትን የተለማመደ ቫይረስ ነው፡፡ 
የኤች አይቪ ቫይረስ በደማቸው ውስጥ የሚገኝ ወገኖች የሚወስዱዋቸው 
ፀረ ኤች አይቪ መድሃኒቶችም ከበሽታው (ከቫይረሱ) ጋር በመላመዳቸው 
ምክንያት ለህሙማኑ ምንም ጠቀሜታ አለማስገኘታቸውንና በአሁኑ 
ወቅት በአገሪቱ ያሉ የኤች አይቪ ህሙማን በአብዛኛው የዚህ ችግር ሰለባ
 መሆናቸውን የኤች አይ ቪ ኤድስ ሕሙማን መንከባከቢያ ማዕከል መሥራች
 አቶ መስፍን ፈይሳ ይገልፃሉ፡እንደ አቶ መስፍን ገለፃ ህሙማኑ መድሃኒቱን 
የሚያገኙት ከሆስፒታሎች ብቻ በመሆኑና ሆስፒታሎቹም ከየክልሉ ወደ አዲስ
 አበባ የሚመጡ የኤችአይቪ ህሙማን ቀድሞ መድሃኒቱን ይወስዱበት ከነበረው
 ሆስፒታል የሪፈር ወረቀት ካላመጡ በስተቀር መድሃኒት ስለማይሰጧቸው፣
 አብዛኛዎቹ ህሙማን መድሃኒታቸውን ለማቋረጥ ይገደዳሉ፡ ወይንም ደግሞ 
እንደ ጀማሪ በመሆን ቀደም ሲል ይወስዱት ከነበረው መድሃኒት የተለየ ይወስዳሉ፡፡
 ይህ ሁኔታም ቫይረሱ መድሃኒቶችን በቀላሉ እንዲላመድ ያደርገዋል፡ 
 የመድሃኒት አጠቃቀምና የፀረ ተህዋስያን መድሃኒት በጀርሞች መላመድ 
አስተባባሪ የሆኑት አቶ ጤናው አንዱዓለም፤መድሃኒቶች በጀርሞች 
መለመዳቸው ሊታወቅ የሚችለው በላብራቶሪ ምርመራ መሆኑን ይናገራሉ፡፡
 ህመምተኛው በራሱ ላይ ከሚያያቸው ለውጦች ተነስቶ መድሃኒቱን በሽታው
 ተለማምዶታል ማለት እንደማይችልም ይገልፃሉ፡፡ የኤች አይቪህሙማን 
ቫይረሱ መድሃኒቱን ተለማምዶታል ለማለት የሚቻለው የሲዲ ፎር ቁጥራቸው 
ለውጥ ከሌለውና ቫይራል ሎዱ/በሰውነታችን ውስጥ ያለው የቫይረስ መጠን
ካልቀነሰ ወይንም ባለበት ከቆመ ነው፡፡ ይህ ደግሞ በትክክለኛው ምርመራ 
ሊታወቅ ይገባል፡ የኤች አይ ቪ ህመምተኛው የሚወስደው መድሃኒት
 ለወራት ብሎም አመት ድረስ ለውጥ ላያመጣ ይችላል፡፡ ለዚህ ደግሞ
 የህመምተኛው የመድሃኒት አወሳሰድ፣ የአመጋገብ ሁኔታው
ከደባል ሱሶች የፀዳ መሆን አለመሆኑ ተፅዕኖ አለው፡፡
 ስለዚህም መድሃኒቱ በሽታውን ተለማምዷል አልተለማመደም 
ለማለት የግድ የላብራቶር ምርመራ ማድረግ ወይንም የህክምና 
ባለሙያዎችን ማናገር ያስፈልጋል፡፡ በግል ስሜትና ፍርሃት ብቻ መድሃኒቱን 
ተለማምዷል ማለት አይቻልም ብለዋል፡፡ የፀረ ተህዋስያን መድሃኒቶች
 መላመድ ዋንኛ መነሻው አግባባዊ ያልሆነ የመድሃኒት አጠቃቀም ነው 
ከተባለ እነዚህን ችግሮች ለመቅረፍ ህብረተሰቡ በመድሃኒት አጠቃቀሙ
 ላይ ከፍተኛ ለውጥ ማድረግ ይጠበቅበታል፡፡ ሃኪምን ሳያማክሩ መድሃኒት መውሰድ
 መድሃኒቶችን በጋራ መጠቀም ለአንዱ 
የተሰራለት መድሃኒት ለሌላውም ይጠቅማል ብሎ ማሰብ) 
መድሃኒት ሳያልቅ መቋረጥ፣ በልዩ ልዩ ማህበራዊ ሰበቦችና ሃይማኖታዊ  ጉዳዮች ሳቢያ የመድሃኒት 
አወሳሰድ ሥርዓትን ማዛባት፤ በህብረተሰቡ ሊሻሻሉ የሚገባቸው ጉዳዮች ናቸው
 በሀኪሞችና በፋርማሲ ባለሙያዎች ዘንድ ደግሞ የተሳሳቱ መድሃኒቶችን የማዘዝና የመስጠት
ስለ መድሃኒቱ አወሳሰድ ለህመምተኛው በበቂ ሁኔታ አለማስረዳትና፣ ህመምተኛው 
መድሃኒቱን በሚወሰድበት ጊዜ ሊከተሉ የሚችሉትን የጐንዮሽ ጉዳቶች
 ህመምተኛው እንዲያውቅ አለማድረግ ይጠቀሳሉ፡፡ ከዚህ በተጨማሪም
 ህመምተኛው መድሃኒቱን ጀምሮ በማቋረጡ ምክንያት ሊፈጠሩበት 
ስለሚችሉ ችግሮች በአግባቡ ሊነገረው ይገባል፡፡ በተገቢው የመድሃኒትአይነትና 
በትክክለኛው አወሳሰድ በቀላሉ ሊድን የሚችለው በሽታ ሌሎች ውድና አስከፊ 
ጐጂ ባህርይ ያላቸው መድሃኒቶችን ለረጅም ጊዜ እንድንጠቀም ሊያስገድደን፣
 ህክምናውንም ውስብስብና አስቸጋሪ ሊያደርገው 
ይችላልና ከፍተኛ ጥንቃቄ ልናደርግ ይገባናል፡፡ 
ፅሁፌን የማጠቃልለው ሰሞኑን በሰማኋት ቀልድ መሰል ዕውነተኛ ታሪክ ነው፡፡ 
ኰሎኔሉ ቆፍጣና የደርግ ወታደር ናቸው፡፡ መርካቶ አካባቢ ከሚገኝ አንድ የጓደኛቸው
 ሱቅ ውስጥ ከወዶቻቸው ጓደኛሞቹ እየተገናኙ ይጫወታሉ፡፡ ስለ ምርጫ፣ 
ስለ አገር ፍቅር፣ ስለ ኑሮ ውድነት፣ ስለ ቀድሞ ታሪክ ሁሌም ይወራል፡፡
 እነዚህ ሁሉ ከሚያነቧቸው የግል ጋዜጦች የሚያነቧቸው ናቸው፡፡
 እኚህ የደርግ ኮሎኔል ከሌሎች ጓደኞቻቸው የሚለዩበት አንድ ጉዳይ አለ፡፡ 
በወቅቱ ይታተሙ የነበሩ የግል ጋዜጦችን ሁሉንም ይገዛሉ፡፡ 
ያነባሉ፡፡ ይህ የእኚህ ኮሎኔል የዕለት ተዕለት ህይወት ነው፡፡ ተዛንፎ አያውቅም፡፡ 
“ይህንን ሁሉ ጋዜጣ የሚገዙትና የሚያነቡት ለምንድነው? 
ብሎ ለጠየቃቸው ሁሉ “ጋዜጦቹን አንብቤ አንብቤ ሳበቃለሽ ብ
ዬ ያለሃሳብ እተኛለሁ በሽታዬን ማስረሻ መድሃኒቶቼ ናቸው” ነበር መልሳቸው፡፡ 
ከጊዜ በኋላ ኮሎኔል የሚገዟቸውን ጋዜጦች ከቀን ወደ ቀን እየቀነሱ መጡና 
አንዲት ጋዜጣ ላይ ብቻ የሙጢኝ አሉ፡፡ ሁኔታቸውን የታዘበው የቀድሞ ጠያቂ፣ 
ሌላ ጥያቄ ይዞላቸው ቀረበ፡፡ “ኮሎኔል፤ ምነው ምን ሆኑ አንድ ጋዜጣ ብቻ ሆነ የሚገዙት?
 ኮሎኔሉ ሲመልሱም፤ “ጋዜጦቹን እንደ መድሃኒት ሰውነቴ ለመዳቸው፡፡
 ደህና እንቅልፍ አልሰጥ አሉኝ፡፡ ይመጣሉ ያሏቸው አይመጡም፡፡ 
እንዲህ ሊሆን ነው ያሉት አይከናወን ተስፋ ብቻ! ከህመሜ አልፈውስ አሉኝ!”
በተለያዩ በሽታዎች ተይዘው አስታማሚና የቅርብ ርዳታ በማጣታቸው 
ምክንያት በየቦታው የወደቁና ዝናብና ፀሐይ እየተፈራረቀባቸው 
ለከፍተኛ ስቃይና ችግር የተዳረጉትን ወገኖች እያነሳ የሚንከባከብና 
የሚረዳ አንድ ምግባረ ሠናይ ድርጅት መኖሩን ሰማንና ሰሞኑን ወደ ሥፍራው ሄድን፡፡ 
በሮታሪ ኢንተርናሽናል ሥር የሚገኘው የፍኖተ ሮታሪ በጐ አድራጊ ክለብ ከሥፍራው
 ለመገኘታችንና ለመጐብኘታችን ምክንያት ነበር፡፡ የክለቡ አባላት በግል ተነሳሽነት ባዋጡት 
ገንዘብ የገዙትንና ከተለያዩ ድርጅቶችና ግለሰቦች ለምነው ያሰባሰቡትን የተለያዩ 
የንጽህና መጠበቂያ ዕቃዎች፣ ብርድ ልብሶችና ልዩ ልዩ ቁሳቁሶች ለእነዚሁ 
ወገኖች ለመስጠት በሥፍራው ተገኝተዋል፡፡ የክለቡ አባላት ማህበሩን ሰፋ
 ባለ መንገድ ለመርዳትና ሌሎች ድጋፎችንም ለማድረግ ቃል ሲገቡ እማኝ ሆነናል፡፡
ከሽሮሜዳ ወደ ሐመር ኖህ ኪዳነ ምህረት ገዳም መሄጃ መንገድ ላይ ማረፊያውን 
ያደረገውና “የወደቁትን አንሱ” የነዳያን መረጃ ማህበር የተቋቋመው 
ዓ.ም ነው፡፡ ሥንታየሁ አበጀ በተባሉ በከፋ ደዌ ተይዘው ረዳት በማጣታቸው 
ምክንያት ጐዳና ወድቀው በነበሩና ከበሽታው በተፈወሱ አንድ ግለሰብ 
የተጀመረው ይኸው ማህበሩ፤ ዛሬ 80 የሚደርሱ ረዳት አልባ ደካሞችንና
 ህሙማንን እያስታመመና እየተንከባከበ ይገኛል፡፡ በአራት መጠለያ ቤቶች 
በሚሰጠው በዚህ እርዳታ፤ እስከዛሬ በሺዎች የሚቆጠሩ ወገኖች ተጠቃሚ ሆነዋል፡፡
ህሙማኑ ከማህበሩ ከሚሠጣቸው የምግብና የመጠለያ አቅርቦት በተጨማሪ 
ህክምና የሚያስፈልጋቸው ህሙማን ህክምና የሚያገኙበትን፣ ፀበል 
መጠመቅ ለሚፈልጉ ህሙማን ደግሞ ይህንኑ እንዲያገኙ በማድረግ ይረዳቸዋል፡፡
ንፁህ ልብስ ለብሰው፣ በንፁህ መኝታ ላይ ተኝተው፤ 
ንፁህ ምግብ እንዲመገቡ በማድረግ ህሙማኑን የሚንከባከቡ 
የማህበሩ ቅጥር ሰራተኞችና በጐ አድራጊ ሰዎች አሉ፡፡
አብዛኛዎቹ ህሙማን ራሳቸውን በሚገባ የማያውቁና ተነስተው መፀዳዳት 
የማይችሉ በመሆናቸው አስታማሚዎች ህሙማኑን የማፀዳዳቱን ተግባር 
ያለአንዳች መፀየፍና መሰልቸት ሲከውኑት ማየቱ ያስደንቃል፡፡ ከአስራ 
ሁለት ህሙማን በላይ የተኙበት ክፍል ጽዳትና  የመኝታዎቹን ንጽህና
 ተመልክተን አንዳችም መጥፎ ጠረን በአካባቢው አለመኖሩን ታዝበን
 ስንወጣ፣ የህሙማኑን ልብስ ከሚያጥብ ወጣት ጋር ተገናኘን፡፡ 
ለዓመታት ማየት ተስኖት በዚሁ ድርጅት እርዳታ ሲደረግለት ቆይቶ 
ዓይኖቹ በህክምናና በፀበል ለማየት በመቻላቸው ምክንያት ቀሪ 
ህይወቱን ወገኖቹን ለመርዳት ቃል የገባው ወጣት፤ በተለያዩ ነገሮች
 የተበላሸውንና የቆሸሸውን የህሙማኑን ልብስ ያለመታከት በየጊዜው ያጥባል፡፡
 ልዩ ልዩ ተላላፊ በሽታዎችን ለመከላከል 
የሚያስችለውን የእጅ ጓንት ለማጠቢያ ይጠቀማል፡፡
ማህበሩ ወጣቱን በሠራተኝነት ቀጥሮ ደሞዝ መክፈል ቢጀምርም 
ወጣቱ ግን ከዚህ ይልቅ ለወገኖቹ እያደረገ ባለው ነገር እጅግ ደስተኛ ነው፡፡
የማህበሩ ሥራ አስኪያጅ ወ/ሮ ዓይናለም ኃይሌም ያረጋገጡልን ይህንኑ እውነት ነው፡፡
በማህበሩ ውስጥ እርዳታ ሲደረግላቸው ከነበሩ ወገኖች መካከል 
ሞተው በመንግስትና በቤተክርስቲያናት ሥርዓተ ቀብራቸው 
የተፈፀመ እንዳሉ ሁሉ፤ ከበሽታቸው አገግመው መጠለያ ቤቱን ለቀው
 የሄዱና በተለያዩ ሥራዎች ላይ የተሰማሩ ወገኖችም አሉ፡፡ 
ማህበሩ ከተለያዩ በጐ አድራጊ ወገኖችና ድርጅቶች በሚያገኛቸው እርዳታዎች
 አገልግሎቱን እየሰጠ መሆኑን የሚናገሩት የማህበሩ ሥራ አስኪያጅ ወ/ሮ ዓይናለም፤ 
ይህንኑ አገልግሎቱን ለማስፋፋትና ረዳት አልባና ደካማ ወገኖቹን በይበልጥ
 ለመርዳት የቦታ ውሱንነት እንቅፋት ሆኖት መቆየቱን ተናግረዋል፡፡
ይህንን ችግሩን የተረዳው መንግስትም 2923 ካሬ ሜትር ቦታ ከሊዝ ነፃ በመስጠት 
ድጋፉን ማሳየቱን ገልፀዋል፡፡ በተሰጣቸው ቦታ ላይ ረዳት አልባ 
አረጋውያንና ደካሞችን ለመንከባከብ የሚያስችል መጠለያ 
ለመገንባት ህዝቡ እንዲረባረብም ጠይቀዋል፡፡
የፍኖተ ሮታሪ ክለብ አባላት በራሳቸው ተነሳሽነት በግል ባዋጡት ገንዘብ 
የገዙትንና ከተለያዩ ድርጅቶች በእርዳታ ያገኙትን ቁሳቁሶች በመያዝ 
በሥፍራው ተገኝተው ህሙማኑን ጐብኝተዋል፡፡ የማህበሩ አባላት በቦታው ላይ ባዩት
 ነገር እጅግ ስሜታቸው መነካቱን ጠቁመው፤ ለዋናው ሮተሪ ኢንተርናሽናል 
ክለብ ፕሮጀክት ቀርፀው መላካቸውንና ያ እስከሚደርስ ድረስ ጊዜ 
በማይሰጥ ችግር ውስጥ ያሉ ወገኖቻቸውን ለመርዳት በማሰብ የተለያዩ 
ሳሙናዎች ፣ ቅባቶች፣ ጥጦች፣ የአዋቂ ዳይፐሮች፣ አልኮል፣ ብርድልብሶች፣ 
 ብር በሚደርስ ገንዘብ ገዝተው ማምጣታቸውን ተናግረዋል፡፡ ይህ የፍኖተ ሮታሪ 
ክለብ እርዳታና ድጋፍ ለወደፊቱም ተጠናክሮ እንደሚቀጥልና ከጐናቸው 
እንደሚቆሙም ለማህበሩ ሥራ አመራሮች አረጋግጠውላቸዋል፡፡
በ”የወደቁትን አንሱ” የነዳያን መርጃ ማህበር ውስጥ ካሉ ህሙማን 
መካከል የአዕምሮ ህመም ያለባቸውና እጅግ በሚያሳዝን ሁኔታ ውስጥ 
ያሉትን ህሙማንም ለማየት ችለናል፡፡ አስታማሚዎቹ እነዚህን 
ህሙማን ለማስታመምና ለመንከባከብ እጅግ ከባድ ፈተና ሲገጥማቸውም ተመልክተናል፡፡ 
በግለሰብ ደረጃ የተሰባሰቡና የተደራጁ ሰዎች ለወገኖቻቸው ይህንን ያህል እርዳታና 
ድጋፍ ሲያደርጉ መንግስት እገዛና ድጋፉን ሊያደርግና ሊያግዛቸው እንደሚገባ እሙን ነው፡፡ 
በተለይ የህክምና እርዳታ የሚያስፈልጋቸውና የአእምሮ ህሙማኑ
 እጅግ ፈጣንና አጣዳፊ ምላሽ ይፈልጋሉ፡
በድሬዳዋ ከተማ በቀን 98ሺ ኪሎ ቆሻሻ ያመነጫል
ፍሳሽ ቆሻሻዎች እየደረቁ ለተፈጥሮ ማዳበሪያነት ይውላሉ
አዲስ አበባን ጨምሮ ከክልል ከተሞች ሁሉ በጽዳታቸው ከሚጠቀሱት 
ጥቂት የአገሪቱ ከተሞች አንዷ ናት - ድሬዳዋ፡፡ 
ተፈጥሮ የለገሰቻት አሸዋማ መሬቷ የከተማዋን ጽዳት 
በመጠበቆ ረገድ የራሱ አስተዋጽኦ አለው፡፡ አሁን አሁን በበርካታ 
ከተሞች እየተለመደ የመጣው የኮብልስቶን መንገድ ሥራ ጀማሪ 
እንደሆነች የሚነገርላት ከተማዋ፤ ዋናው የአስፋልት መንገዷም 
ሆነ የውስጥ ለውስጥ መንገዶቿ ሁሌም ፅዱ ናቸው፡፡
ከተማዋ በስፋት የምትታወቅበት ጫት እንኳን ገረባው እንዲሁ በዘፈቀደ 
በየሜዳው ተጥሎ አይታይም፡፡ ቆሻሻው በአግባቡና በተገቢው ሥፍራ ይጣላል፡፡ 
የከተማዋን የቆሻሻ አወጋገድ ሥራ የማየት እድል ከሰሞኑ ገጥሞን ነበር፡፡ 
በተባለ የጀርመን ልማት ተራድኦ ድርጅት እርዳታ በ12.8 ሚሊዮን ብር ወጪ 
 ዓ.ም በተሰሩት ሁለት የፍሳሽና የደረቅ ቆሻሻ ማስወገጃ ቦታዎች 
ቆሻሻዎቹ በአግባቡ እንዲወገዱ ይደረጋል፡፡
ለከተማው እጅግ ቅርብ በሆነ ቦታ ላይ በመኖሪያ ቤቶችና በትምህርት 
ቤቶች መሀል ላይ ከቀብር ሥፍራዎች ጋር ተጠግቶ ለ50 ዓመታት
 የቆሻሻ መጣያ ሆኖ ያገለግል የነበረውን ቦታ ሙሉ በሙሉ ሥራውን 
እንዲያቆም በማድረግ፣ ቆሻሻው በአዲሱ የመጣያ ሥፍራ እንዲጣል ከተደረገ ሰነባብቷል፡፡
የቀድሞው የቆሻሻ መጣያ ሥፍራ ላይ እንደተራራ የተከረመውን 
ቆሻሻ ወደ አርቴፊሻል ተራራነትና የመዝናኛ ሥፍራነት 
ለመቀየር ጥናት ተደርጐ ዘጠኝ ሚሊዮን ብር ባጀት ተመድቦለታል፡፡
የድሬዳዋ ከተማ የጽዳትና ውበት ኤጀንሲ ከፍተኛ የቆሻሻ ማኔጅመንት
 ባለሙያ የሆኑት አቶ ሽመልስ ዘውዴ፤ በጀርመን ልማት ተራድኦ 
ድርጅት የተሰራው ሳንተሪ ላንድ ፊል/ የቆሻሻ ማስወገጃ ሥፍራ/ 
ሁለት ዋና ዋና ጠቀሜታዎች አሉት ይላሉ፡፡ የቆሻሻ ማስወገጃ ሥፍራው 
ከሥር በሸክላ አፈር ተጠቅጥቆ የተሰራ በመሆኑ ወደ መሬት ውስጥ
 የሚገቡ በካይ ነገሮች እንዳይኖሩ ያደርጋል፡፡
ከቆሻሻ የሚመነጩና የሚሟሙት ንጥረ ነገሮች ወደ መሬት ውስጥ 
ሠርገው በመግባት የከርሰምድር ውሃን ይበክላል፡፡ ይህንን ችግር ለማስቀረት 
የተሰራው ሥራ እጅግ አስተማማኝ ነው፡፡ የላንድፊሉ ሌላው ጠቀሜታ 
ቆሻሻ ዝም ብሎ ሲጣል የሚያመነጨውና ለአካባቢ ብክለት ከፍተኛ 
አስተዋጽኦ የሚያደርገው ሚቴን የተባለው ጋዝ እንዳይፈጠር በማፈንና 
ቆሻሻው እዛው እንዲብላላ በማድረግ ውሃውን ለብቻው የማስወገድ ሥራ ይሰራል፡፡
ከከተማዋ በየቀኑ ዘጠና ስምንት ሺ ኪሎ ግራም ቆሻሻ እንደሚመነጭ 
የሚናገሩት አቶ ሽመልስ፤ ከዚህ ውስጥ 52% የሚሆነው ቆሻሻ በአግባቡ 
እንዲወገድ እንደሚደረግ ገልፀዋል፡፡ የቆሻሻ ማስወገጃ ሥፍራውን ለመጐብኘት 
በሥፍራው በተገኘንበት ወቅት፣ እጅግ በሚያስገርም መልኩ አንዳችም ሽታና 
መጥፎ ጠረን በአካባቢው አልነበረም፡፡ በ32 ሴሎች እየተከፋፈለ የተሰራው 
የፍሳሽ ማስወገጃ ሥፍራው፣ ከከተማው የሚሰበሰበው ፍሳሽ ቆሻሻ 
ይጠራቀምበትና ለሃያ አንድ ቀን በፀሐይ ሃይል እንዲደርቅ ይደረጋል፡፡ 
ከዚህ በተጨማሪም ፍሳሹን እየመጠጠ በሌላ የማጠራቀሚያ ሥፍራ 
እንዲጠራቀም በሚያደርግ ቴክኖሎጂ 
በመጠቀም ደረቅ ቆሻሻውን የማውጣቱ ሥራ ይካሄዳል፡፡
ለሃያ አንድ ቀን በፀሐይ ሃይልና በውሃ መምጠጫው ቴክኖሎጂ ታግዞ 
የደረቀው ቆሻሻ (አይነምድር) በማህበር በተደራጁ ወጣቶች
 ተሰብስቦ ለተፈጥሮ ማዳበሪያነት እንዲውል ይደረጋል፡፡ ይህንን 
የተፈጥሮ ማዳበሪያ በስፋት የማስተዋወቅ ሥራ እየሰሩ እንደሚገኙና 
ለጊዜው በማህበር የተደራጁት ወጣቶች የሚያመርቱትን የተፈጥሮ 
ማዳበሪያ የከተማዋ የጽዳትና ውበት ኤጀንሲ ከተማዋን ለማስዋብ 
ሥራና ለግሪን ኤሪያዎች እየተጠቀመበት እንደሚገኝ አቶ ሽመልስ ተናግረዋል፡፡
በማህበር የተደራጁት ወጣቶች ለተፈጥሮ ማዳበሪያነት የሚውለውንና 
የደረቀውን ዓይነምድር የሚሰበስቡበት መንገድ ጥንቃቄ የጐደለውና እጅግ አሳሳቢ ነው፡፡ 
ለአንዳች መከላከያ በባዶ እግራቸው የደረቀው አይነምድር ላይ እየቆሙ፣ 
ጓንት አልባ በሆነ እጃቸው ሲሰበስቡ ማየቱ ያሳቅቃል፡፡
ይህ ሁኔታ የኮሶ ትልን ጨምሮ ሌሎች በአይነምድር አማካኝነት
 ከሰው ወደ ሰው በቀላሉ ሊተላለፉ በሚችሉ በሽታዎች የመያዝ 
እድልን በእጅጉ ከፍ ያደርገዋል፡፡ የከተማው የጽዳትና ውበት 
ኤጀንሲም በዚህ ጉዳይ ላይ ትኩረት ሰጥቶ ሊያስብበትና
 አፋጣኝ እርምጃ ሊወስድበት ይገባል የሚል አምነት አለን፡፡
ኤጀንሲው በሁለት የመንግስትና አንድ የግል የፍሳሽ ቆሻሻ 
ማስወገጃ መኪናዎችና በአምስት የደረቅ ቆሻሻ ማስወገጃዎች 
እየታገዘ አገልግሎት በመስጠት ላይ እንደሆነ የሚናገሩት
“በካዮች ይክፈሉ” በሚለው መርህ፤ የብሔራዊ ሎተሪ አስተዳደርና 
ቴሌኮሚኒኬሽን እንዲሁም የተለያዩ መጠጥ አምራች ድርጅቶች ለከተማዋ
 ፅዳት የበለጠ አስተዋፅኦ የማድረጉን ሥራ ተግባራዊ ለማድረግ በእንቅስቃሴ 
ላይ መሆናቸውን አቶ ሽመልስ ጨምረው ገልፀዋል፡፡
በድሬዳዋ ከተማ የጫት ተጠቃሚዎች ብዙ ቢሆኑም የጫት ገረባ በየቦታው ተጥለው አይታዩም፡፡ 
ይልቁንም ሰዎች ህይወታቸውን የሚመሩበትና ቤተሰቦቻቸውን የሚያስተዳድሩበት 
የገቢ ምንጭ ሆነው ያገለግላሉ፡፡ ሃይረዲን ከድር፤ በጫት ገረባ ሽያጭ ቤተሰቡን ያስተዳድራል፡፡ 
አምስት ልጆቹን፣ ባለቤቱንና አንድ የእህቱን ልጅ 
ጨምሮ ስምንት ቤተሰቦቹን በዚሁ ሥራ እያስተዳደረ ነው፡፡
 ክረምት ከበጋ በማይነጥፈውና እሱ በቂ ነው 
በሚለው የጫት ገረባ ሽያጩ ጆቹን እያስተማረ ነው፡፡
በከተማዋ የተለያዩ ሥፍራዎች ቋሚ ደንበኞች እንዳሉትና 
በየዕለቱ እየሄደ የጫት ገረባዎቹን በመሰብሰብ ለሆቴሎች፣ 
ለሬስቶራንቶች፣ ለእንጀራ አቅራቢ ማህበራት እንደሚሸጥና በዚህም
 ህይወቱን በመምራት አመታት ማስቆጠሩን አጫውቶኛል፡፡ 
የዚህ ሰው ተግባር ከተማዋን ከቆሻሻ ከማፅዳቱም በላይ ህብረተሰቡ 
ለማገዶ ፍጆታ ደን በመጨፍጨፍ አካባቢውን 
እንዳያራቁት መጠነኛ አስተዋፅኦ ያደርጋል፡፡ 
በአጠቃላይ ከተማዋ በቆሻሻ አወጋገድ ሥራ ላይ እያከናወነች ያለው ተግባር 
የሚበረታታ ቢሆንም በቆሻሻ አወጋገድ ሥራ ላይ የተሰማሩ ዜጐችን ጤና 
መጠበቅና ቅድሚያ ጥንቃቄ ማድረግ ትኩረት ሊሰጠው ይገባል፡፡
ሲጋራ ማጨስ ለሞት መንስኤ ሊሆኑ ለሚችሉ በሽታዎች ይዳርጋል፡፡ 
በሲጋራ ማጨስ ምክንያት ከሚከሰቱ የጤና ችግሮች መካከል ካንሰር፣ 
የሳንባ፣ የጉሮሮ፣ የቆዳ፣ የማህፀን የደም ግፊት መጨመር፣ የልብ ህመም፣ 
ጋንግሪን፣ የአንጐል በሽታ፣ የዓይን ሞራ ግርዶሽ፣ ስንፈተ ወሲብ፣ 
የቆዳ መጨማደድ፣ የፀጉር መመለጥ፣ የጥርስ መበስበስ፣ የጨጓራ
 ህመምና የማስታወስ ችሎታ መቀነስ ይጠቀሳሉ፡፡
ዓ.ም በአለም አቀፉ የጤና ድርጅት የተደረገ ጥናት እንደሚያመለክተው
 በዓለማችን ከሲጋራ ማጤስ ጋር በተያያዙ ችግሮች የሚሞቱ ሰዎች 
ቁጥር በኤችአይቪ ኤድስ፣ በመንገድ ትራፊክ አደጋ፣ በአደንዛዥ
 እፅ፣ በግድያ ወንጀሎችና ራስን በማጥፋት ከሚሞቱ ሰዎች አጠቃላይ ድምር ይበልጣል፡፡
በአለማችን በየዓመቱ አምስት ሚሊዮን የሚደርሱ ሰዎች ሲጋራ በማጨስ 
ምክንያት በሚከሰቱ የጤና ችግሮች የሚሞቱ ሲሆን ከእነዚህ መካከል ስድስት 
መቶ ሺህ የሚሆኑት እራሳቸው ሲጋራ የማያጨሱ ሆነው ከአጫሾች በሚመጣ 
ጭስ ምክንያት ለጤና መታወክ የሚዳረጉና የሚሞቱ ናቸው፡፡ በታዳጊ አገሮች 
ውስጥ ያለ ዕድሜ የሚከሰተውን ከፍተኛ የሞት መጠንና ህመምተኛነት 
በማባባስ ረገድ ትምባሆ ወይንም ሲጋራ ማጨስ ቁልፍ ሚና እንዳለው 
ያመለከተው ጥናቱ፤ የሲጋራ አጫሾች ቁጥር በአደጉት አገራት እየቀነሰ 
መምጣቱንና በአንፃሩ ደግሞ በታዳጊ አገራት በከፍተኛ መጠን በመጨመር ላይ መሆኑን ጠቁሟል፡፡
በህዝባዊ ሥፍራዎች ሲጋራ ማጨስ በህግ መከልከሉ፤ ከፍተኛ ታክስ በሲጋራ 
ምርቶች ላይ መጣሉ፣ የሲጋራ ማስታወቂያዎች እንዳይሰራ መከልከሉና
 የሲጋራን የጤና ጠንቅነት ለዜጐች በስፋት ማስተማር ባደጉ አገራት ላይ
 የሚገኙ የሲጋራ አጫሾች ቁጥር በእጅጉ እንዲቀንስ ምክንያት ሆኗል፡፡ 
በአንፃሩ ደግሞ በታዳጊ አገሮች የሚገኙ የሲጋራ አጫሾች ቁጥር 
እንዲጨምር ካደረጉት ምክንያቶች መካከል የየአገሮቹ የህዝብ ቁጥር
 መጨመር፣ የገቢ አቅማቸው እያደገ መምጣት፣ ግዙፎቹ የትምባሆ
 አምራች ኩባንያዎች ፊታቸውን ወደ ታዳጊ አገራት ማዞራቸው፣ 
የዜጐች ግንዛቤ አናሣ መሆኑና በትምባሆ ምርቶች ግብይትና አጠቃቀም 
ላይ ገዳቢ ህጐች አለመኖራቸው ዋና ዋናዎቹ ናቸው፡፡
በአሁኑ ወቅት በዓለማችን ከሚኖሩ ሰዎች መካከል
ቢሊዮን የሚደርሱት የትምባሆ ተጠቃሚዎች (ሲጋራ አጫሾች) 
መሆናቸውን የሚያመለክተው የአለም ጤና ድርጅት ጥናት፤ 
ከዓለም አገሮች በትምባሆ ተጠቃሚዎች ቁጥር ቻይና የመሪነት 
ቦታውን እንደምትይዝና 350 ሚሊዮን የሚደርሱት ዜጐቿ የሲጋራ 
ሱሰኞች መሆናቸውን ጠቁሟል፡፡ እ.ኤ.አ በ2006 ዓ.ም በአገራችን የተደረገ ጥናት
 ከአጠቃላይ ዜጐቿ ውስጥ 6.9% የሚሆኑ ወንዶችና 
 የሚሆኑ ሴቶች የትምባሆ ተጠቃሚዎች መሆናቸውን አመላክቷል፡፡
የሀገራችን አመታዊ የሲጋራ ፍላጐት  ፍሬ መድረሱንም ይኸው ጥናት ይፋ አድርጓል፡፡
ሲጋራ ከሚያስከትላቸው ዘርፈ ብዙ የጤና ችግሮች ሌላ ለኢኮኖሚያዊ፣
 ለማህበራዊና አካባቢያዊ ጉዳቶች ያጋልጣል፡፡ ሲጋራ ማጨስ የአጫሹን
 የዕለት ወጪ በመጨመር ከሚያስከትለው ኢኮኖሚያዊ ጉዳት በተጨማሪ 
የሲጋራ አጫሹ ጤና ሲታወክ ለህክምና የሚወጣው ገንዘብ የአጫሹን 
አቅም የሚፈታተን ከመሆኑ ሌላ በአገሪቱ የጤና በጀት ላይ አሉታዊ ተፅዕኖ ያሣድራል፡፡
 ሲጋራ የሚያጨሱ ሰዎች በአፋቸውና በልብሣቸው ጠረን ምክንያት በትዳር ጓደኛቸው፣
 በቤተሰባቸውና በማህበረሰቡ ዘንድ ዝቅተኛ ግምት እንዲሰጣቸው ማድረጉ ሲጋራ 
ማጨስ የሚያስከትለው ማህበራዊ ጉዳት ነው፡፡ ሲጋራ በአካባቢ ላይ 
የሚያደርሰውን ጉዳት ስንመለከት የትምባሆ ተክል የሚያስፈልገው
 ፀረ ተባይ ኬሚካሎችና ማዳበሪያዎች ለመሬት እጅግ አደገኞች ናቸው፡፡
 ከዚህ በተጨማሪም ከተጨሱ በኋላ በግድየለሽነት በየቦታው የሚጣሉት 
ቁራጭ ሲጋራዎች (ቁሬ) የአካባቢን ንፅህና ያጓድላሉ፡፡ 
ለሲጋራ መጠቅለያና ፓኬቶች መስሪያ የሚያስፈልገው 
የወረቀት መጠን ደግሞ የሲጋራ ምርት ለደን መጨፍጨፍ የሚያበረክተውን 
አስተዋፅኦ ለማየት እንችላለን፡፡ ለምሣሌ 300 ፍሬ ሲጋራዎችን ለመጠቅለል 
የምንጠቀምበትን ወረቀት ለማግኘት አንድ ዛፍ ተቆርጦ ለወረቀትነት መዋል ይኖርበታል፡፡
የአለም ጤና ድርጅት ትምባሆ ያለ ዕድሜ የሚከሰተውን ከፍተኛ የሞት 
መጠንና ሕመምተኛነት በማባባስ ረገድ ያለውን ቁልፍ ሚና በማረጋገጥ፣ 
የትምባሆ መቆጣጠሪያ ህጋዊ ማዕቀፍን  አውጥቷል፡፡ 
ይህ ማዕቀፍ የሲጋራ ተጠቃሚነትን በእጅጉ ለመቀነስ፣ የሚያደርሰውን ጉዳት ለመግታት
 ድንበር ተሻጋሪ የትምባሆ ማስታወቂያዎችንና የፕሮሞሽን ስራዎችን እንዲሁም 
በኮንትሮባንድ የሚካሄደውን የትምባሆ ንግድ ለመቆጣጠር የሚያስችል ነው፡፡ 
ይህንን ህጋዊ ማዕቀፍ  የዓለማችን አገሮች በፓርላማ ደረጃ ተቀብለው አፅድቀውታል፡፡
 ማዕቀፉን ካልተቀበሉና ካላፀደቁት አገራት መካከል ሰባቱ አፍሪካዊ አገሮች 
ሲሆኑ አገራችን ኢትዮጵያም አንዷ ናት፡፡ ኤርትራ፣ ሶማሊያ፣
 ሞዛምቢክ ሞሮኮ፣ ዙምባቡዌና ማላዊ ቀሪዎቹ ስድስት አገራት ናቸው፡፡
አገሪቱ ይህንኑ “የትምባሆ መቆጣጠሪያ ሕጋዊ ማዕቀፍ” 
ተቀብላ እንድታፀድቅ ጉዳዩ በሚመለከታቸው አካላት 
የተለያዩ ግፊቶችና ማግባባቶች ቢደረጉም እስከ አሁን ድረስ የህግ ማዕቀፍ አልፀደቀም፡
